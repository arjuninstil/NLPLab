#1. IKI HASSA.
Hassahanalaryň birinde iki sany agyr keselli hassa ýatyr eken. Olaryň biriniň krowady penjiräniň öňünde, beýlekisiniňki bolsa gapyň ýanynda eken.  - Penjireden näme görünýär? – diýip bir gezek gapyň ýanynda ýatan hassa beýlekiden sorapdyr.  - Men dury asmany, haýwanjyk şekilindäki bulutlary, köl we aňyrrakda göm-gök bolup oturan tokaýy görýän – diýip ol jogap beripdir.  Her gün penjiräniň öňünde ýatan hassa goňşusyna daşarda näme görýän bolsa gürrüň beripdir. Ol balykçylaryň uly gaýygyny, olaryň balyk tutuşyny, kenarda oýnaýan çagalary, ýaş oglan gyzlary görýändigini aýdýar. Her gezek penjiräniň öňündäki hassa bu ajaýyp zatlara syn edende gapdalyndaky goňşysynyň erbet içi gysypdyr. “Bu adalatsyzlyk bolýar – diýip ol içinden pikir edipdir – haýsy ýerine ýetiren zähmeti üçin ony penjiräniň öňünde ýatyrdylarka?! Men hem şonuň edeniçe ederin.”  Günleriň bir güni penjiräniň ýanyndaky ýatan hassa batly üsgürip howasy ýetmän başlaýar. Ol şepagat uýasyny çagyrmak üçin düwmä basmakçy bolýar, emma elleriniň titräp duranlygy sebäpli şonam edip bilmeýär. Goňşusy bolup geçýän zatlara seredip oturýar. Oňa şol düwmä basmaga hiç zat päsgel berenokdy, emma ol şojagazy hem etmeýär. Haçanda penjiräniň ýanyndaky hassany äkidenlerinde goňşysy şepagat uýasyna özüni penjiräniň ýanyna geçirmegini haýyş edýär. Hassany geçirip bolansoň gapa ýönelende ýaňky hassa ondan: - Bu nädip beýle bolýar? Bu penjireden diňe bir mele diwarlar görünýärä. Ölen hassa görgüli bu ýerden asmany, buludy... görýändigini maňa gürrüň berýärdi ahyry. Nädip ol bu zatlary görüp bilýädikä?! – diýip üstüni sowaldan gömüpdir. Şepagat uýasy gamly ýylgyryp: - Ol pahyr asla hiç zady görmeýärdi. Siziň ýogalan goňşyňyz kördi – diýipdir.

#2. Thomas Edison we gahryman Ejesi.
Thomas Edison bir gün mekdepden öyüne gelen wagty ejesine bir hat berdi we " bu haty Mugallymym berdi we diñe saña bermegimi sargady",diydi. Ejesi haty gözyashlaryna bogulyp okady:  " Ogluñyz has talantly. Bu mekdep onyñ üçin has kiçi we oña bilim öwredip terbiyelejek mugallymlarymyz entek bizde yok. Hayysh edyäris, ogluñyzy özüñiz bilim beriñ." Aradan ençeme yyllar geçeninden we Edisonyñ ejesi wepat edeninden soñra, ol Indi asyryñ iñ beyik meşhur alymlaryndan biridi we bir gün köne öy goshlaryny dörüshdireninde birden çekmäniñ içindäki dolangy duran kagyza gözi düşdi we alyp açdy. Kagyzda: "oglyñyz akyl derejesi yzda galan çagadyr. Bu günden bashlap mekdebimize gelmegine rugsat bermeyäris.",diyip yazylgydy. Edison biraz wagt aglanyndan soñra gündeligine shulary yazdy: "Thomas Edison, gahryman bir eje tarapyndan, asyryñ iñ bilimli adamsyna öwrülen, akylsyz bir çagady."  * Edison 1879-njy yylynda ilkinji elektrik lampasyny döreden fizikçi.

#3. Ejeleriň gadyrny biliň.
Sen 1 yaşyňdakaň aglanyňda ejeň seni köşeşdirdi.   Sen 2 yaşyňdakan ejeň seni öz yanyňa çagyrardy. A sen bolsa gaçardyň.   Sen 3 yaşyňdakaň ejeň saňa süyji nahar bişirerdi. A sen welin ýalbardyp iymezdiň.   Sen 4 yaşyndakaň ejeň saňa galam bererdi. A sen welin tamlara surat çekerdiň.   Sen 5 yaşyňdakaň ejeň sana arassa we owadan eşikler geýdirerdi. A sen welin olary hapalardyň.   Sen 7 yaşyňdakaň ejeň seni mekdebe alyp giderdi. A seniň welin gidesiň gelmezdi.   Sen 10 yaşyňdakaň ejeň seniň mekdepden geleriňe garaşardy. A sen welin geldigiň göni öz otagyna girerdiň.   Sen 15 yaşyndakaň ol seniň üstünlikleriňe aglap alada ederdi. A sen welin üstünlikleriň üçin sowgat islärdiň.   Sen 25 yaşyňdakaň ejen saňa öylenmäge(durmuş gurmaga) kömek etdi. A sen öylendiň(durmuş gurdyň) ayaly(adamyň) bilen başga yere yaşamana gitdiň.   Sen 35 yaşyňdakaň ejeň saňa gerekli maslahatlary bererdi. A sen welin: "Goşulmasana!" -diýerdiň.   Haçan sen 40 yaşanda ejeň kesellände sen ejeňi artykmaç yük hökmünde gördün.   Wagty gelende ol hem bu dünyäden gider. Eger-de senin ejen entek diri bolsa, onun sende yekedigini yatdan çykarma.

#4. Durmuş Hazynalary.
Şükürsizlik - garyplyga eltip biler!  Kimdir biriniň aglap ýitirişi ýaly Hiç kim hem gülüp durup GAZANMAZ  Wagtyndan öň açylan gül - tiz solar.  Yz galdyrmak üçin, hapa ýerden ýoremek hokman daldir... Öýuň ýylymy, sowukmy - gyş düşende bilersiň. Dostuň ýakynmy daşmy - iş düşende bilersiň.  Ynsanlar üýtgeşik... Özleri ÿalan sözleÿärler, başgalardan dogry söze garaşÿarlar.  Gowy dostyň seniň oýun degişmeleriňi göterer. Baý dostyň karzlaryňy göterer. Güýçli dostyň hool ýatan agyr daşlaryňy göterer. Çyn dostyň bir gün gelip tabydyň göterer...  "Myhman gelmeýän öýüň, ýykylany ýagşy"  Adamlar hemmeleriň öljegini bilsede - özüniň öljegine ynanmak islemez.  Baý bazardan gorkmaz - imanly görden.  Gelýan zady halamasaň - berýan zadyňy üytget!  Okamaklyk hiç wagt giç däldir,  Giç bolan ýagdaýynda, Çyrany ýakaýmaly!

#5. Adamyň suraty.
Günlerde bir gün howa bulaşyp, ýagyş ýaganda bir oglanjyk özüne oýnar ýaly ýer tapman bir otagly jaýyň içinde eýlä-beýlä ylgap, agdar-düňder edipdir. Makala ýazmaga taýynlanyp oturan kakasyna päsgel beripdir. Ahyry oglunyň bu hereketlerine çydamadyk kakasy, köne žurnallaryň birinden dünýäniň reňkli kartasynyň suraty bolan sahypany alyp ýyrtdyda, ogluna şolary düzmegi tabşyrdy. Eger kartany öňküsi ýaly edip bilse buzgaýmak almak üçin pul berjekdigini aýtdy. Aslynda bu iş uly adamlar üçinem 5 minutlyk iş däldigi belli, ondan kiçi ýaşly çagalar barada-ha gürrüňem ýok. 10 minutdan soň ogly kakasynyň ýanyna gelip işi ýerine ýetirendigini aýdýar. Kakasynyň geň galyşyny bolsa şol wagtda aýdyp diýere söz bolmaýar.  - Saňa bu işi şeýle çalt ýerine ýetirmek nädip başartdy? – diýip kakasy soraýar. - Bu bir beýlede kyn dälä, kaka. Kartaly suratyň arka ýüzünde adamyň ullakan suraty bardy. Men ony beýlesine öwrüp adamyň suratyny kiçijik böleklerine çenli birleşdirdim. Şeýdibem karta edil öňküsi ýaly boldy duruberdi. Eger adamyň suraty dogry bolan bolsa onda dünýä hem dogry bolandyr diýip pikir etdim. – diýip oglanjyk kakasyna düşündiripdir.  Kakasy ýylgyryp ogluna söz beren puluny beripdir. “Eger ynsan dogry bolsa, onda dünýä hem dogry bolar” – diýen jümläni gaýtalap oturan kakasy ýazmaly makalasynyň sözbaşysynyň tapylanyna buýsanyp otyrdy.

#6. Garaşmaň! Wagtyňyzy elden bermäň!
Mylaýym bolmak üçin, ýylgyryşa garaşmaň.. Söýmek üçin, söýülmegiňize garaşmaň.. Bir dostuňyzyň gadyryny bilmek üçin, ýeke galmagyňyza garaşmaň.. Işlemäge başlamak üçin, iň gowy işe garaşmaň.. Sadaka bermek üçin, köp bolmagyna garaşmaň.. Öwütleri ýatlamak üçin, ýalňyşmagyňyza garaşmaň.. Ýagşy dilege ynanmak üçin, başyňyza bela gelerine garaşmaň.. Kömekleşmek üçin, wagtyňyzyň bolmagyna garaşmaň.. Ötünç soramak üçin, başga biriniň kyn güne düşmegine garaşmaň.. Ýaraşmak üçin, aýralyga garaşmaň..  Garaşmaň! Garaşmaň! Wagty elden bermäň! 

#7. IŇ ULY BAÝLYK.
Bir zenan jomartlygy we sahylygy dillere dessan bolan bir ýagşyzada gojanyň ýanyna baryp:  - Bu şäherde menden garyp adam ýok! - diýipdir. - Maňa kömek ediň?! Ýagşyzada goja, zenanyň gujagyndaky bäbejigiň alma ýaly ýaňaklaryndan öpüp:  - Diýmek, garyplykdan zeýrenýärsiň! Emma mugt kömek etmek edähedim ýok! Eger saňa kömek etmegimi isleýän bolsaň, çagaň barmagyny satmaly bolarsyň.  Zenan ilki gojanyň akly çaşandyr öýdüpdir. Soňra-da, "oýun edendir-le" - diýip pikir edipdir. Emma gojanyň gara çynymyşyn. Zenanyň öňüne bir halta altyn süýşürip: - Aýagynyň barmaklaryndan biri bolsa-da men razy! - diýipdir. - Hekimlikden başym çykýar, çaga ezýet bermezden alaryn.  Zenan tutuş bedeni bilen galpyldap durka, ýagşyzada:  - Diňe dyrnagyny sogrup alsam-da bolýar! - diýip, sözüniň üstüni ýetiripdir: - Gorkma, wagty bilen ýerine täzesi çykar.  Zenan iniňi tikenekledýän bu teklipleri eşitmäge mundan artyk çydam edip bilmändir. Gapyny şarkyldadyp ýapyp çykyp barýarka, goja yzyndan seslenip, ony ýanyna çagyrypdyr we şeýle diýipdir:  - Gyzym, hany aýak çek. "Men garyp" diýip nalaýarsyň, emma men saňa nähili uly baýlyga eýedigiňi görkezmek isledim. Görýäňmi, gujagyňdaky hazynanyň ýekeje dyrnagyny bir halta altyna çalyşmadyň. Sen dünýäniň iň uly baýlygyna eýesiň, gyzym. Munuň üçin nalamagyň ýerine şükür etmegiň gerek...

#8. HEKAÝA.
Müsürde sada bir yigit yaşayardy. Günä işlerden daş durup, durmuşyň diňe dogry yolundan yöreýadi. Bir näçe ýyl bäri ýoldan çykarjak bolýan şeytan muňa söz beryär, hiç yolunda durmajagyna, haram işlere gandyrmajagyna.. eger üç günä işleriň birini etse.  Şeýtanyň hödürleyän zatlary: adam öldürmek, zyna etmek, serhoş bolmak.  - Şol üç işleriň haýsam bolsa birjesini etseň, galan ömrüňe hiç azdyrmaryn öz parahat durmuşyň bilen ýaşarsyň. Ol ýigit pikir etdi: adam öldürmek - gorkunç, sebäbi munuň özi iň uly günä iş, jezasy hem agyr Hudaýyň öňünde hem bu dünýade. Zyna etmek - utanç, biriniň arassa tenine degip, namysyny gaçyryp bolmaz. Bir gezek arak içip, serhoş bolmagyň günäsi gaty agyr däl, onsoňam yatyp tursaň serhoşlyk çalt geçip gider. Gidip arak içeyin, serhoş bolyançam, şondan soň şeýtanyň zulumyndan azat bolaryn we arkaýyn ýaşaryn. Şeydip el goşlarny alyp şähere gidyär we kiçiriräk meýhana girip içip başlaýar. Şeýtanyň zulumi bilen gapdalynda oturan ýeňil häsiyetli bir ayal bilen gürrüňdeş bolyar. Akyl-huşdan gidip, kellesi gyzyp bular onuň öýüne gidýäler, ol aýal bilen günä iş edip ýatyrka, üstünden äri gelýär. Aýalynyň ikilik edenini görüp äri ol ýigide topulyp, urup başlayar, ol ýigit hem urşup ondan üstün çykýar we ony öldürýar.  Şeýdibem ol sada yigit bir günde şol üç günä işleri edýar: serhoşlykdan başlap, zyna soňra adam öldürmek. Sersag wagty bu günä işleri pikir etmäge-de gorkýan adam, serhoş ýagdýada arkaýyn, çekinmän edip näçe ýylky eden ybadatyny biderek edýar.

#9. Durmuş Hazynalary.
Biziň shu wagtky durmuşymyzda bolup duran zat..  * Her bir erkek oglan, öz uýasyny sylamaklarny isleýa.  * Her bir ogul, öz Ejesini sylamaklarny isleya.  * Her bir Kaka, öz gyzyny sylamaklarny isleya.  * Her bir gyz - biriniň gyzy, biriniň uýasy, biriniň Ejesi. Ýadyňyzdan çykarmaň...  Gyz bilen oyun etmaň gyz bizin gelejegmiz. Egerde biz olary aldasak-degsek öz durmuşymyzy zayalayarys. Oglanlar şonuň uçin hormat goyalyň, herkimiň öz gyz jigsi gyz dogany badyr pikirlenip hereket edelin..

#10. KYSSALAR.
Günlerde bir gün bir kör adam beýik jaýyň gapdalyna geçip, ýaglyjagyny ýazyp güne seredip oturypdyr. Onuň beýle tarapynda kagyzyň ýüzüne bolsa “meniň gözüm kör, haýyş edýän maňa kömek ediň” diýip ýazylgy eken. Birsalymdan soň kör adamyň ýanyndan biri geçip barýarka saklanypdyr. Ol ýerde birnäçe teňňe ýatan ýaglyga seredip gynanypdyr. Ýalyga iki-üç sany teňňe oklap, soraşman diýen ýaly gapdaldaky duran kagyza täze sözleri ýazypdyr-da öz ýoly bilen gidipdir. Öýlänräkler şol adam ýene geçip barýar eken, görse ýaglyk teňňelerden doly. Kör adam şol geleni aýak urşundan tanap, ondan kagyza näme ýazandygyny sorapdyr. Şonda ýaňky adam:  - Hiç hili ýalňyş zat ýazamok. Men ýöne hälki ýazylan zady çalaja üýtgedibräk ýazdym – diýip ýylgyrypdyr-da gidipdir. Şol kagyzdaky ýazylan täze sözler ine şeýle eken: “Häzir ýaz pasly dowam edýär, emma men ony görüp bilemok”.  Hiç haçan eliňizden gelýän ýagşylygy gysganmaň. Aglap duran çagany köşeşdirmek, garry daýy-daýzany ýoldan geçirmek, olaryň elindäki goşlaryny alyp kömekleşmek- bular biz üçin hiç hili agyr güýç sarp etmeli iş däldir. Adamyň sylag-hormaty ilki bilen eden ýagşylygy esasynda ýüze çykar!!

#11. KYSSALAR.
Hassahanada işleýän wagtym täsin bir ýagdaý bolup geçdi. Biziň hassahanamyza ganyna wirus düşen örän agyr ýagdaýda 12 ýaşlarynda bir gyzjagaz geldi. Onuň ýeke-täk halasgäri onuň kiçi oglan jigisidi. Oglanjygyň ganynda eýýäm şol wirusa garşy antitelalar döräp bu keseli ýeňip geçipdi. Şonuň üçin hem diňe şol oglanjygyň gany gyz doganyny halas edip biljekdi. Doktor oglanjyga gyz doganyny halas etmek üçin öz ganyndan bermelidigini düşündirdi. Oglanjyk biraz pikirlenip “Eger gyz doganym halas boljak bolsa, onda men razy” - diýip jogap berdi. Gyz doganyna gan guýulýan wagty gyz doganynyň ýüzüniň gyzaryp, gowulaşýandygyny oglanjyk synlap ýatyrdy. Haçanda gyzjagaz guýulan ganyň kömegi bilen doly özüne gelende, oglanjyk doktora ýüzlenip: “Doktor men tiz ölerinmi?” diýip sorady.  Görüp otursak oglanjyk gyz doganyny halas etmek üçin ähli ganyny bermelidir öýdüpdir. Käwagt çagalar uly adamlardan hem mert bolýarlar.

#12. Işlemeýän telefon.
Bir garryja Yaşuly el telefonyny bejertmek uçin ussahana girdi. Ussa oglanam - telefonyň kemi yok Yaşuly hemme zady işläp dur diydi. Ol Yaşuly teňňe yaly göz yaşlaryny akdyryp aglap: - Onda name uçin meň çagalarymyň birindenem jaň gelenok.

#13. Garry professordan durmuş sapagy.
Uçurymlaryň ýygnanyşygyndan soň, durmuşda öz ornuny tapan birnäçe ýoldaşlar garry professorynyňka myhmançylyga barýarlar. Gürrüňdeşligiň arasynda uçurymlar durmuşynda we işinde bolan kynçylyklar barada aýdýarlar. Professor öz myhmanlaryna kofe hödür etmek maksady bilen aşhanadan içi kofeli dürli-dürli: farfordan, aýnadan, hrustaldan ýasalan arzan-u-gymmat bahaly bulgurlar bilen dolanyp geldi. Haçanda uçurymlar bulgurlary saýlanlarynda, professor olara şeýle diýýär: - Üns beriň, ähli owadan, gymmat bulgurlar saýlandy, arzanlary bolsa galdy. Siz üçin hemme gowy zatlary özüňde bolmagyny islemek bu erbet däl. Ýöne şu hem siziň aladalaryňyzyň we kynçylyklaryňyzyň baş çeşmesi. Düşüniň, hiç bir bulgur kofäni öz-özünden tagamly edenok. Siziň islegiňiz bulgur däl-de diňe kofedi. Emma siz bolsa işdämenlik bilen iň gowy bulgurlary saýlap, soňundanam kime nähili bulgur düşenine gözügidijilik bilen synladyňyz. Indi bolsa, pikir ediň: durmuş-bu kofe; iş, pul, jemgyýetdäki ornuň- bular bolsa- bulgurlar. Ol durmuşda ýagdaýy üpjün etmegiň ýönekeý guraly. Şeýle bolsa, biziňki nähili bulgur bolanda-da, biziň durmuşymyzy hiç bir tarapdan anyklamazam, üýtgetmezem. Käwagtlar, şol bir bulgura bar ünsümizi berip, kofäniň tagamyndan lezzet almagy unudýarys. Has bagtly adamlar durmuşda gowy zatlary bolan adamlar däl-de, özündäki zatlarda gowy zatlary görmegi başarýan adamlardyr.

#14. DURMUŞ KYSSALARY.
Ýoldaşymyň gulluk edýän harby bölümini çöle göçürdiler. Ol gulluk edýärkä ýanynda bolasym gelýärdi. Şaýymy tutyp, çöle bakan ýola düşdim. Çöl yssydan ýaňa gaýnaýjak bolýardy. Bizi kiçijik bir külübejige ýerleşdirdiler. Emma çölüň tüp yssy howasy maňa bile bolmak üçin janserek bolan adamymy hem unutdyrypdy. Men indi bu ýerden gitmegiň alajyny gözleýärdim. Kakama “Geliň-de meni bu ýerden alyp gidiň. ”- diýip, hat ýazdym.. Kakamyň gelerine garaşýarkam, ondan şu iki setir hat geldi:   “Iki adam türmäniň penjeresinden daşary seretdi. Olaryň biri batgalygy , beýlekisi bolsa asmandaky ýyldyzlary görüpdir.”  Kakamyň hatyny okanymdan soň, utanjymdan ýaňa ýüzüm gyzardy. Men asyl diňe batgalygy gören ekenim. Ýöne ýyldyzlar hem bardy ahyryn. Wagt ýitirmän ýerli halk bilen tanyşdym. Olar bilen şeýle bir ümmülleşdim welin, olar hat-da syýahatçylara-da satmaga dözmeýän zatlaryndan hem maňa sowgat berdiler. Tebigatyň gözelligine, çölde günüň batyşyna syn etdim.  Düýn ýigrenen çölüm, bu gün meniň janyma hoş ýakýar.  Eýsem näme üýtgedi? Çöl üýtgedimi? Ýok.  Ýa bolmasa adamlarmy? Ýok... Diňe men üýtgedim. Kakamyň iki setir haty meniň durmuşymy üýtgetdi. Penjireden seredenimde, asmandaky ýyldazlary görmegi öwrendim.

#15. ARZUWYNA ÝETEN ARZUWÇY BARADA WAKA!
19-njy asyryň 90-njy ýyllarynda Detroýt şäheriniň bir elektrik kompaniýasynda hepdesine 11 dollar gazanýan ýaş mehanik işläpdir. Ol günüň 10 sagadyny kompaniýada işläp geçirse, galan köp bölegini öz ýerzemininde täze bir zat tapmagyň üstünde zähmet çekýär eken. Onuň kakasy oglunyň wagtyny biderek geçirýändigini aýtsa, goňşulary ony akylyndan azaşandyr diýip pikir edýärdiler. Aýalyndan başga ýekeje adamam onuň ýerine ýetirýän işinden bir zadyň çykjagyna asla ynanmaýardy. Ol öz adamsyna kömek edýärdi, uzak gijeläp onuň üstünden ýagty bolar ýaly ýangyç bilen ýanýan çyra saklap durýardy. Sowukdan ýaňa elleri gögerip, dişleri şakyrdaýardy, arasynda keselleýärdem, ýöne ol öz adamsyna ýüregi bilen ynanýardy. Şol ynam bolsa ähli kynçylyklardan üstün çykýardy. Birnäçe ýyldan soň ýaňky ýerzeminden bir galmagal eşidildi. Goňşular şonda ýaňky aklyndan azaşan bilen aýalynyň ata goşulmadyk paýtunda öz-özüniň ýöräp gelýänini görüpdirler. Şol aklyndan azaşan diýlen adamynyň ady Genri Forddy.   * Ford awtoulagyny oýlap tapyjy!  Soň, bir duşuşykda, žurnalistleriň biri ondan:  - Siz bu durmuşda öz geregiňizi edindiňiz, indiki durmuşda kim bolmagy arzuw edýärsiňiz? – diýip sorapdyr.  Şonda Genri Ford oňa şeýle jogap beripdir:  - Kim bolanymda-da maňa tapawudy ýok, esasy zat - ÝANYMDA AÝALYM BOLSUN!

#16. Umyt alawy durmuşyňyzda asla egsilmesin!
Dört sany şem pessaýja ýanyp duran eken. Töwerek ümsümlik bolanlygy sebäpli, olaryň özara gürrüňlerini duýmak bolýar eken. Birinji şem söze başlap, şeýle diýenmişin: - Men "parahatlyk", ýöne görýän welin, meniň alawlap ýanyp durmagymy isleýän kişi bara meňzeş däl. Ýanyp durmaga höweslendirjek sebäp ýok. Gowusy, men söneýin. Soňra ol ýuwaş-ýuwaşdan peselip, sönüpdir. Ikinji şem şeýle diýenmişin: - Men "ynanç". Indi hiç kim meni gerekli hasap etmeýär. Mundan artyk ýanyp durmagymyň peýdasy ýok diýipdir-de, kem-kemden öçüp galypdyr. Üçünji şem hem: - Men bolsa "mähir-söýgi". Mundan artyk ýanyp durara mende-de güýç-kuwwat galmady. Adamlar meni bir gyra taşladylar. Asla gadyr-gymmatymy bilmediler. Özleri üçin iň ýakyn bolan kişilere mähir-söýgi eçilmegi unutdylar – diýipdir-de, sönüpdir. Birdenkä bir çagajyk otaga giripdir-de, şemleriň üçüsiniň öçenligini görüp: - Näme üçin ýanaňzok? Siz tä gutarýançaňyz ýanmaly ahyry – diýip, aglamaga başlapdyr. Şonda dördünji şem çagajyga garapdyr-da, şeýle diýipdir: - Gorkma, ine, men heniz ýanyp durun ahyry. Beýleki şemleri hem täzeden ýakyp bileris. Sebäbi men "umytdyryn". Gözleri nurdan dolan çagajyk "umyt" şemini aldypdyr-da, beýleki şemleri ýaňadan ýakypdyr.

#17. Bagtly bolmagyň syry!
150 adamdan ybarat bolan topar “Nädip bagtly bolmaly” diýen temaly seminara gatnaşýar. Olara öz geljekde beslän arzuwlaryny ýazyp çişirilen şara salmaly we onuň ýüzüne öz adyňy ýazmaly diýen ýumuş berildi. Soňra bolsa şarlary otagyň içine goýberip 5 minudyň dowamynda her kim öz ady ýazylan şary tapmalydylar. Otagyň içindäkiler şarlaryny tapmak üçin eýlä-beýlä ylgap, biri-birleri bilen kakyşýardylar. Umuman, şol 5 minudyň dowamynda hiç kime öz şaryny tapmak başardanok. Soňra bolsa olara haýsy şary tapan bolsalar ellerindäki şar kime degişli bolsa şol adama gaýtaryp berilmegini aýtdylar. Birnäçe minutdan soň her kimde öz ady ýazylan şar boldy. Şonda mugallym: “Ine, biziň durmuşymyzda hem şeýle bolýar. Her kim öz bagtynyň nirededigini bilmän daş-töwereginden gözleýär. Biziň bagtymyz beýleki adamlaryň bagtyna bagly. Siz olara öz bagtyny beriň, şonda siziň öz bagtyňyz özüňize gaýdyp geler. Ine, şu hem adamzat durmuşynyň bezegi, manysy we maksadydyr.”

#18. HER IŞDE BIR HAÝYR BAR.
Gadym zamanlarda Afrika ýurtlarynyň birinde bir hökümdar bar eken. Hökümdaryň çagalykdan bile önüp-ösen dosty bar eken. Hökümdar hiç wagt dostuny ýanyndan aýyrmaz eken. Nirä gitse onam alyp gider eken. Hökümdaryň dostunyň geň häsiýeti bar eken. Ol özüniň ýa-da başga biriniň başyndan nähilidir bir erbetlik inse, hemişe-de: "Munda-da bir haýyr bardyr!" diýer eken.  Bir gün hökümdar dosty bilen awa-şikara çykypdyr. Awda dosty tüpeňe ok sürüp hökümdara berýär, hökümdaram ony atýar eken. Ýöne dosty tüpeňiň okuny bolmalysy ýaly doldurmandyr. Onsoň tüpeň tersine atylyp, hökümdaryň başam barmagyny goparypdyr. Ýöne dosty, şonda-da, hemişekisi ýaly:  – Munda-da bir haýyr bardyr! – diýipdir. Agyrysyna çydap bilmän oturan hökümdar muňa hasam gaharlanyp:  – Bu ýerde haýyr näme işlesin? Göreňokmy, barmagym gopdy ahyryn – diýipdir. Soňam gaharyna dostuny zyndana taşladypdyr. Bu wakadan bir ýyl çemesi wagt geçensoň, hökümdar ýanyna birnäçe adam alyp, ýene awa çykypdyr. Olar adam iýýän wagşy taýpanyň üstünden barypdyrlar. Bu wagşy taýpanyň adamlary olary tutup, ellerini, aýaklaryny daňypdyrlar. Soňra agaç sütüne baglap, aýaklarynyň aşagyna odun üýşürip, ýakmakçy bolupdyrlar. Şonda olar hökümdaryň başam barmagynyň jonnukdygyny görüpdirler. Bu taýpanyň yrymyna görä, synasy kem adamy iýmek bela-beter getirýärmişin. Şonuň üçin olar başlaryna bir belanyň inmeginden gorkup, hökümdary boşadypdyrlar. Beýleki adamlary bolsa iýipdirler. Hökümdar köşge dolanyp gelensoň, başam barmagynyň ýokdugy sebäpli halas bolandygyna düşünip, dostuny zyndana taşladandygyna ökünipdir. Dostuny dessine zyndandan çykardyp:  – Sen dogry aýdýar ekeniň. Barmagymyň gopmagynda, hakykatdanam, haýyr bar eken. Seni şunça wagtlap zyndanda saklanym üçin ötünç soraýaryn. Men seni nähak ýere tussag edipdirin – diýipdir. Dosty bolsa:  – Ýok, beýle diýme. Munda-da bir haýyr bardyr – diýipdir. Hökümdar geň galyp:  – O nähili? Dostuňy bir ýyllap zyndanda saklamakda-da näme haýyr bolsun? – diýipdir. Onda dosty şeýle jogap beripdir:  – Özüň pikirlenip gör. Zyndanda bolmadyk bolsam, menem seniň bilen bile awa giderdim...

#19. Meniň telewizor bolasym gelýär!
Telewizor aňa ýiti täsir edýär. Ol adamlary birek-birekden üzňeleşdirýär. Kiçi ýaşly mekdep okuwçylaryny okadýan mugallymlaryň biri okuwçylaryna özleriniň isleg-arzuwy, näme bolasy gelýändikleri, Alladan näme dileýändikleri hakda düzme ýazmagy tabşyrypdyr. Sapak gutarandan soňra, mugallym okuwçylaryň ýazan ähli düzmesini öýde okamak üçin ýany bilen alyp gaýdypdyr. Okuwçylaryň ýazan her bir düzmesi mugallyma ýiti täsir edipdir. Olaryň arzuwlary, islegleri, göwün ýüwürtmeleri sadadan aýdyň, şol bir wagtda hem ýürek gozgaýjy ekeni. Mugallym şol düzmeleriň birini okanda welin, gözüne ýaş aýlanyp gidipdir, aglap başlapdyr. Şol wagt gapydan giren ýanýoldaşy onuň aglap durmagynyň sebäbini sorapdyr. “Ine, şu ýazylan düzme meni aglamaga mejbur etdi. Ony özüň okap gör” diýip, elindäki düzmäni ýanýoldaşyna uzadypdyr. Düzmäniň mowzugy: “Meniň telewizor bolasym gelýär”. Ol okamaga başlapdyr: “Eý, Alla jan, men saňa şu gün ýörite aýratyn haýyş bilen ýüz tutýaryn. Meniň telewizor bolasym gelýär. Telewizora öwrülesim gelýär. Telewizor ýaly ýaşasym gelýär. Men öz öýmüzde telewizoryň ornuny tutasym gelýär. Goý, biziň maşgalamyz meniň töweregimde halkalaýyn, tegelenip otursyn. Men olaryň esasy üns merkezinde bolaýyn, olar başga tarapa ýüz öwürmän, sözümi bölmän diňe maňa üns bersinler, diňe meni diňlesinler. Meniň her bir aýdýan sözümi çynlakaý kabul etsinler. Hat-da telewizoryň öçük wagty hem onuň daşyny, ýüzüni süpürişdirip, serenjam berip, alada bilen gurşaýyşlary ýaly maňa hem ähmiýet bersinler. Kakam işden ýadap gelende, onuň ýanynda men bolaýyn. Ejem darygyp ýa-da bir zada gynanyp, gyýylyp otyrka, onuň ünsüni bölýän men bolaýyn. Doganlarym we jiglerim meniň bilen ýoldaş bolmak üçin, meniň bilen oturyşmak üçin dawalaşsynlar. Men maşgalamyzyň ähli zerur işlerini bir ýana goýup, hut meniň üçin ýanymda oturýandyklaryny duýaýyn. Men olary ýadawlygyndan açaýyn, ynandyraýyn, begendireýin, dem-dynç bereýin. Eý, Allam, men durmuşdan kän zat hantama däl, ýekeje haýyşym, öýmüzde telewizora öwrülesim gelýär, telewizor ýaly bolasym gelýär!”. Ýanýoldaşy bu düzmäni okapdyr-da, başyny ýaýkapdyr: “Her ýerde çagasyna üns bermeýän, geleňsiz ene-ata bar-ow” diýipdir. Mugallym aglamjyrap oturyşyna şeýle diýipdir: “Ýöne, bu biziň öz oglumyzyň ýazan düzmesi...”. Eýsem, özümize başgaçarak görünýändigine garamazdan, çagalar ýa-da körpeje jiglerimiz ýanymyza gelende, “dursana, päsgel berme”, “bar, soňurak gel”, “aýryl öňümden”, “şuny bir görmäge goýuň”, “ýürege düşdüňiz-aý”, “ýuwaş boluň-how” ýaly sözler bilen, olary lapykeç goýup, dogrusyny aýtsaň, känbir haýry bolmadyk ýazgylara tomaşa edýändigimiz hakykat.

#20. SERKERDELER...
Isgender Zülkarneýin bir patyşa bilen uzak wagt uruşyp, ony ýeňip bilmän ol patyşanyň raýatlaryna habar ýollaýar. Ol:  — Eger kim-de kim maňa patyşanyň kellesini getirse men oňa mynasyp sowgadyny berip, ony halkyň arasynda beýige galdyrjak — diýýär.  Iki sany dönük ol patyşanyň köşgüne aralaşyp, ony öldürýärler we kellesini Isgendere getirip berýärler. Isgender olara:  — Siziň jezaňyz ölümdir — diýýär.  Olar geň galyp:  — Ol nähili, sen bize «Mynasyp sowgat berip, halkyň arasynda beýige galdyrjak» diýdiň ahyryn — diýenlerinde Isgender:  — Hawa meni bu sözleri diýenim hak. Şonuň üçin dönüge mynasyp sowgat ölümdir. Meniň «halkyň içinde beýge galdyrjak» diýenim bolsa men uly haç ýasadyp, sizi şoňa çüýläp, asyp goýjak — diýýär. 

#21. DURMUŞ KYSSALARY.
Kakam sowatsyzdy. Dogrysyny aýtsam, ol adyny hem ýazyp bilenokdy. Ol ertirden-agşama çenli ussahanasyndan çykman, gyzgyn pejiň başynda demir ýenjerdi.  Uniwersiteti tamamlanymda, gutardyş dabarasyna ejem bilen jigilerimiň bary gelse-de, kakam gelip bilmändi. Men kakam hökman geler öýdýärdim.  Dabara gutaryp öýe gaýdanymyzda barymyz kakamyň ussahanysyna bardyk. Kakam şol öňküsi ýaly, öňi öňlükli, demir ýenjip otyrdy. Bizi görüp çekijini ýerde goýdy. Ejem begenç bilen oňa:  - Oglumyz uniwersiteti tapawutly diplom bilen tamamlady, kakasy- diýdi.  Kakam eşitmedik ýaly ýüzüme hem seretmän:  - Okuwyňy tamamlan bolsaň, indi işlemäge wagty boldy. Hany şu peji arassalap göýber- diýdi.  Ejem muňa razy bolmasa-da men kakamy gowy tanaýan. Ol gaharjaň däldi, ýöne işe gezek gelende welin ol “Et!” diýse, edilmelidi.  Derrew täze eginbaşlarymy çykaryp, işe başladym. Men bu işi öňden bäri edip ýöremsoň, peji ýarym sagatda arassalap boldum.  Öýe barýarkak ejem kakamyň doňbagyrlygyna gynanyp, aglapdy. Agşam naharyna deňiç köşeşmedi.  Garaňky düşende kakam işden geldi. Biz bir eýýäm saçagyň başynda ýygnanyp, onuň gelerine garaşýardyk.  Kakam saçagyň başyna geçdi-de şeýle diýdi:  - Bu gün tüweleme, zor işlediň. Seň kömegiň bilen az-da bolsa pulumyzy tygşytladyk. Sen dilçi bolsaň hem, şahyr bolsaň hem hökman puluň nädip gazanylýandygyny bilmeli. Men islesem şol peji pul berip başga birine hem arassaladyp bilerdim. Ol işi saňa etdirmegimiň, onda-da unwersiteti tamamlan günüň etdirmegimiň ýeke-täk bir sebäbi bar: Uniwersiteti tamamlan oglumyň, hondan bärsi bolup tekepbirlik etmeýändigini öz gözlerim bilen göresim geldi. Bu gün bolsa pespäldigiňi görmek meni seniň alan tapawutly diplomyňdan-de beter begendirdi.  Kakam bu sözleri aýdandan soň, ýerinden turup meni gujaklady. Ol göz ýaşyny gizlemäge çalyşýardy.  Soňra bolsa maňa bir bukja uzatdy. Bukjada ep-esli pul bar ekeni. Ol meniň diplomymyň gutlagydy))

#22. DURMUŞ KYSSALARY.
Bir gün bir ýagşyzadadan sorapdyrlar:  — Söýginiň diňe sözini edenler bilen söýgini ýaşaýanlaň arasynda näme tapawut barka? Ýagşyzada: — Geliň, görkezeýin-diýipdir. Ilki bilen söýgini dilinden köňlüne geçirip bilmedik adamlary saçak taýarlap nahara çagyrypdyr. Hemmesini saçagyň başynda otyrdyp, tabaklarda gyzgyn çorba getiripdir. Çorbany içmek üçinem "Derwiş çemçesi" diýip boýy 1 metre ýakyn uzyn çemçe getiripdir. Ýagşyzada olara: — Çorbany çemçäniň sapynyň ujundan tutyp içiň-diýipdir. Saçagyň başynda otyranlar näçe synanyşsalarda çorbany içip bilmän saçagyň başyndan aýrylmaly bolupdyrlar. Mundan soň ýagşyzada: — Söýginiň hakykatyna düşünip ýaşaýanlary çagyralyň saçaga -diýipdir. Bu gezek saçagyň başyna ýüzleri nurana, gözleri söýgi bilen ýylgyryp duran ynsanlar gelipdir. Hälki çorba bilen "derwiş çemçesi" bularyň öňünede alynypdyr. Bular welin çemçäniň sapyndan tutyp çorbadan doldyryp garşysynda otyranyň agzyna ýetirip biri-birini doýurypdyr we şükür edip saçagyň başyndan aýrylypdyrlar. Ýagşyzada: — Ynha, kim saçagyň başynda otyryp diňe özüniň doýmagyny alada etse ol aç galjakdyr. Kim bolsa, dostuny we doganynyň aladasyny edip ony doýursa, ol hem dosty ya-da dogany tarapyndan doyuryljakdyr.   Şübhesiz şuny hem hergiz unutmaň: Hakykat bazarynda alan dälde beren gazançdadyr. Beren el, alan elden elmydama üstündir!

#23. ÝOLDAKY PÄSGELÇILIKLER.
Gadym zamanlarda bir patyşa bar eken. Ol bir gün öz köşgüne gelýän ýoluň ortasyna äpet daş goýdurypdyr. Özem köşgüň penjiresinden ýola bakyp oturypdyr-da, «Näme bolarka?» diýip garaşyp başlapdyr. Hä diýmän ýurduň baý täjirleri, gurply kerwenbaşylary, köşgüň emeldarlary ýoldan geçip ugrapdyrlar. Olaryň ählisi-de köşge gelenlerinde, daşyň gapdalyndan aýlanyp geçipdirler. Ötegçileriň köpüsi patyşadan nägile bolup, «Halkdan şonça salgyt alsa-da, ýollaryň arassaçylygyna seretmeýär» diýip zeýrenipdir. Ahyrynda köşge miwedir gök-önüm alyp gelýän bir garyp daýhan daşyň ýanynda aýak çekipdir. Arkasyndaky haltasyny ýerde goýup, iki eli bilen äpet daşy süýşürmäge synanyşypdyr. Ol bar güýji bilen daşy itekläp, ahyrynda ony ýoluň gyrasyna süýşürmegi başarypdyr. Daýhan uludan demini alyp, ýerdäki haltasyny arkasyna almakçy bolanynda, daşyň öňki duran ýerinde ýatan kisejige gözi düşüpdir. Içini açyp görse, altyndan doly eken. Gapdalyndaky kagyzda-da patyşanyň şu sözleri bar eken: «Bu altynlar daşy ýoldan aýran adamyňkydyr».  Hawa, daýhanyň hereketleri bize şuny ündeýär: «Her bir päsgelçiligiň aňarsynda durmuşymyzy ajaýyplaşdyrjak mümkinçilikler bardyr».

#24. Hazynalar...
Ynsan ýaşamak üçin iýip-içmelidir.  Emma köpler iýip-içmek üçin ýaşaýandyrlar.   Sadalyk - ynsany başgalardan tapawutlandyrýar.   Ýüzüñde dügürtigiñ bilen söýgüliñ garşysyna çykmaga utanýan ynsan, ölende günäleri bilen Allahyñ garşysyna çykmaga ýüzi bolarmyka?   Söýýänleriňiz üçin wagt aýryň, ýogsam wagt sizi söýýänleriňizden aýyrar.   Gelejegi satyn alyp biljek yekeje zat bar olam BUGÜN'dir...   Suw köpelse balyklar garynjalary iyer, suw azalsa garynjalar balyklary iyer, näme boljagy belli däl..   Ýüzüme bakyp, ýalan gülküniň ýerine ýüzüme garşy görkezilen hakyky bir ýigrenji saýlardym.   Ene süydünden adam bolmayan ynsan, sygyr süydünden öküz hem bolup bilmez ....    Dostlaryn zyyaratyna elin bosh gitmek, degirmene bugdaysyz giden yalydyr.   Ol gülende hemmeden üýtgeşik, owadan bolup gülenok. Diňe sen oňa aşyk bolanyň üçin şeýle bolup görünýär..

#25. Talyplarynyň motiwasiýasy.
1. Eger sen häzir uklasaň, elbetde, düýşüňde arzuwyňy görersiň. Eger-de sen uka derek okuwy saýlasaň, onda öz arzuwyňy durmuşa geçirersiň.   2. Eýýäm juda giç diýip pikir eden wagtyň, hakykatda, heniz irdir.   3. Bilim öwrenmegiň ejiri wagtlaýyndyr. Bilmezligiň jebri – bakydyr.   4. Okuw (öwrenmek) – bu wagt däldir. Okuw (öwrenmek) – bu yhlasdyr.   5. Durmuş – bu diňe bir okuw däldir, emma sen onuň diňe şu böleginden hem geçmegi başarmaýan bolsaň, onda sen asla nämä ukyply?   6. Dartgynlylyk we yhlas lezzet bolup biler.   7. Diňe hemme zady öňürti edýän kişi Diňe yhlas edýän kişi - öz üstünliginden hakyky lezzet alyp biler.   8. Üstünlige ýetmek her kime berlen paý däl. Emma üstünlik diňe özüňi kämilleşdirmek we aýgytlylyk bilen gelýändir.   9. Wagt uçýar.   10. Bu günki agzyňdan akýan hyllygyň ertirki gözýaşlara öwrüler.   11. Geljek üçin nähilidir bir goýum goýýan adamlar – realistlerdir.   12. Seniň gazanjyň gönüden-göni seniň bilim derejäňe baglydyr.   13. Bu gün hiç haçan gaýtalanmaz.   14. Derlemeseň, gazanmarsyň.  15. Hut şu pursat hem seniň duşmanlaryň nebsewürlik bilen kitap gatyny agtarýarlar.

#26. Küýzejigiň kysmaty...
Laýdan ýasalan kiçijik suw küýzesi otagyň bir burçunda duran eken. Otagyň beýleki bir burçunda bolsa agzy kepäp, halys tapdan düşen hassa ýatanmyşyn. Ol wagtal-wagtal: „Suw! Suw...“ diýip yňranýarmyşyn. Ýöne onuň ýeke özüni goýup, hossarlarynyň her haýsysy öz işleri bilen gümra bolup giden ekenler. Hassanyň mejalsyz, naýynjar halyna hatda küýzejigem biparh seredip durup bilmändir. Nebsi agyran küýzejik güýjünde baryny edip, nähilidir bir gudrat bilen hassanyň ýatan düşegine tarap togalanyp, onuň edil eliniň aşagyna gelip saklanypdyr. Hassa gözüni açyp seretse, edil eliniň aşagynda küýzejik duranmyşyn. Bu ýagdaýy görüp, haýran galan adam süňňünde ýeňillik duýupdyr. Ol zordan tirsegine daýanyp, küýzejigi göteripdir-de, teşnelikden ýaňa ýarylyp barýan dodagyna basypdyr, ýöne diňe şondan soň küýzejigiň boşdugyny bilip galypdyr. Hassa süňňünde toplanan soňkuja güýjünem küýzejigi diwaryň ýüzüne pylçap urmaga sarp edipdir. Ol çym-pytrak boldupdyr.   Bu hassa meňzemejek bolaweriň – özüňize kömek etmek isleýän kişini küýze döwüklerine öwürmäň! Olaryň yhlasy biderek bolsa-da, ýagşy niýete hormat goýaweriň!

#27. Ynanç. Ynam. Umyt.
1. Bir gezek tutuş bir obanyň adamlary gurakçylykdan ýaňa Hudaýdan yagmyr diläp, mynajat etmeli diýen netijä gelipdirler. Bellenen güni adamlar toplanypdyr, ýöne olaryň içinde diňe bir oglanjyk eli saýawanly gelen eken. Bu YNANÇDYR.  2. Kiçijek çagajygy ýokaryk oklasaň, ol gülýändir, sebäbi kakasynyň gapjaklygyny bilýandir. Bu YNAMDYR.  3. Her gije ýatanymyzda ertir oýanjaklygymyz näbelli. Ýöne şonda-da biz irdene sagat gurup ýatýarys. Bu UMYTDYR.

#28. Çaga we Pişijek.
Uly bolmadyk bir dükanyň eýesi gapynyň daşynda “Pişik çagalary satylýar” diýen ýazgyny asypdyr. Bu ýazgy köp çagalary özüne çekipdir, az salymdan soň bolsa bir oglanjyk dükana giripdir. Satyjy bilen salamlaşyp ol oglanjyk pişijekleriň bahasy bilen tanyşypdyr.  - 30 manatdan 50 manat aralygynda – diýip satyjy aýdypdyr.  Ulydan demini alyp oglanjyk jübilerini dörüp ugrapdyr, ownuk puljagazlaryny sanapdyr.  - Mende bary-ýogy 2 manat bar ekenä – diýip ol gynanç bilen aýdypdyr – haýyş edýän olary birje sapar bir göräýindä... Satyjy ýylgyryp pişik çagalary gutydan çykarypdyr. Erkinlige çykan pişijekler ylgap gaçmakçy bolupdyrlar. Olaryň arasynda diňe biri yzky aýajyklaryny kakyp beýlekilerden yza galýar eken.  - Bujagaz pişijege näme bolýar? – diýip oglanjyk ýüzi salyk halda satyjydan sorapdyr. Satyjy bolsa ojagazyň dogulandan bäri yzky aýajyklarynyň hereketsizdigini, galan ömrüne hem şeýle ýaşamaly boljagyny aýdypdyr. Şonda oglanjyk näme üçindir örän gamlanyp özüne şol pişijegiň gerekdigini ýaňzydypdyr.  - Goýsana oglum, bu bir ýeter-ýetmez haýwana. Saňa ol nämä gerek? Eger şonuň ýaly pişik alasyň gelse, men ony saňa sowgat hökmünde bereýin – diýip satyjy aýdypdyr.  - Ýok, men ony satyn aljak- diýip oglanjyk howatyrlanypdyr – bujagaz pişijek hem edil beýleki pişijekleriň bahasy ýaly. Men onuň bahasy näçe bolsa-da tölemäge razy, häzir size puly getirip bereýin.  Oglanjyga geň galma bilen seredip duran satyjy: - Oglum, sen bir zada düşüneňok. Bu görgülijik beýleki pişijekler ýaly ylgabam, bökübem, oýnabam bilmeýär – diýipdir. Bu sözlerden soň oglanjyk çep aýagynyň balagyny çermäpdir. Şol pursatda hem satyjyny der basypdyr. Çünki oglanjygyň aýagy gaty erbet gyşarylypdyr, olary gönlemek üçin tegelejik demir duran eken. Çagajyk satyja örän naýynjar seredipdir: - Menem beýlekiler ýaly ylgabam, bökübem bilemok. Ine bu pişijege hem ýagdaýyna düşünýän biri gerek, nähili kynam bolsa oňa goldaw berýän adam gerek – diýende oglanjygyň sesi has hem titräpdir. Satyjy adam näme diýjegini bilmän dodagyny dişläpdir. Gözleri ýaşdan dolupdyr... Azajykdan soň özüni dürsäp, zoraýakdan ýylgyryp oglanjyga şeýle diýipdir: - Oglum, indiden beýläk men her bir pişijegiň sen ýaly arassa, päk ýürekli eýesi bolmagyny diläp gezerin. Sen meniň gözümi açdyň!

#29. Sôygi hem Dostluk.
Bir gun Sôygi bilen Dostluk duşuşupdyr Sôygi sorapdyr: - Bu jahanda men barkam, seniň name geregiň bar? Dostluk oňa sheyle jogap beripdir: - Seniň gôz ýash goýup gaýdan yeriňde ýylgyrysh galdyrmak uçin.

#30. HEKAÝA.
Gadymy döwürde bir ýurtda bir kiçiräk şäherçe bardy. Ol şäherçe-de bäş sany ýetim ýaşaýardy. Ol bäş yetim çagajyklaryň hiç hili howandary bolman soň kynçylyk bilen eýdip-beýdip günlerini görýän eken. Bir gün patyşa bu betbagt çagajyklar barada eşidyär we olary öz ýanyna almak isleyar. "Men olary yakynda ýygnaryn we Atalarynyň yerini tutaryn" diýär.  - Patyşa bu çagalar näme üçin aljak bolyaka diyip adamlar gurrüň edyädirdiler.  - Siz patyşa özüňizi gowy tarapdan görkezmeli. Köşükde yöne adamlar ýaşanok, diňe beýik adamlar ya da aýratyn tapawutlanan, berlen adamlar ýaşayar - diyip daş töweregindäki adamlar gûrrüň etdiler. Şondan soň çagalar yokary depginde taýynlyk görüp başladylar, her kim öz sowgadyny taýyarlap. Bir oglanjyk agaç kesip bilyän eken, agajdan gowy sowgat ýasaýar. Onuň gyz dogany asmany ak kagyzda şekillendirip surat çekýä, köşgüň diwarlarynda asaryn diýip. Beýleki gyz dogany owadan edip aýdym aýtmany öwrenyär. Başga bir oglanjyk patyşany öz akyly bilen geň galdyrjak bolup, şemiň aşagynda gijäň yaryna çenli oturyp kitap okaýar.  Ýöne bir kiçijik gyzjagaz patyşa üçin hiç zat taýarlap bilenok. Ol emelsizje elleri bilen pyçak tutup agaç kesip bilenok. Surat çekjek bolya eline galamy sazlap gowy tutyp bilenok. Aýdym aýtjak bolup görýä, sesi gyrylyp çykýar. Ol iň bärkisi okamanam öwrenip bilmedi. Patyşa üçin onuň hiç hili sowgady ýokdy. Bir paýlaşyp bilýän zady - ol ýürekden ýagşylyk etmek. Onuň ýüregi arassady. Öz wagtynam köplenç şäheriň derwezesiniň gyrasynda oturup geçirýädi, adamlaryň girip- çykyşyna seredýadi. Ol bäş şaý gazanjak bolup biriniň yerini süpürüp beryardi, ya da atlaryna iýim beryardi. Ol başga hiç zat edip bilenokdy, ýöne öň ýüregi arassady.  Bir näçe wagtdan şähere içine söwdegäriñ eşiginde bir erkek adam girdi.  - Meň eşegime ot-suw berip bilmeziňmi? - diyip ol gyzjagaşa yüzlendi.  - Şona edip bilýän-diyp gyzjagaş begenip jäneweri iýim berlýän ýere alyp gitdi - siz alada etmäň. Siz gelýänçäňiz men muny gowy naharlaryn we arassalaryn. Eşek suwuny içip durka ol gyz ýolagçydan sorady:  - Siz hemişelik geldiňizmi bu ýere? - Yok, bir az wagtlyk. - Siz onda ýadansyňyz, uzak ýoldan? - Howa, ola şeýle. - Siz oturyp, dynç alasyňyz gelenokmy - diyip tamyň düýbindäki agač oturgujy görkezdi - Meň pikirimçe siz gowy adam. Siz bilen gürleşmek ýakymly. Ol adam ýylgyryp, sakalyny sypady. - Sen akylly gyzjagaz. Haçan men yzyma gaýdyp gelemde, biz ýenede, köpräk gürleşeris. Ol adam az wagtdan yzyna geldi. - Siz tapdyňyzmy, gözleýän adamlaryňyzy? diýip gyzjagaz sorady. - Men olary tapdym, ýöne olaryň hiçisi maňa wagt tapyp bilmedi. Biri agaç kesip haýdap otyrdy, wagtynda ýetişdirjek bolup. Beýlekisi surat çekip otyrdy we ünsüni bölmek islemedi. Üçünjisi aýdym bilen başagaýdy. Haçanda men oň bilen gürleşjek bolamda, ol maňa wagtynyň ýokdygyny aýtdy. Ýene bir gözläp ýören oglanjygym başga bir uly şähere gidipdir we gowy okuwa giripdir.  Ol gyzjagaz gözlerini ulydan açyp - ýöne, siz hiç hili patyşa meňzäňzoga - diýp geň galdy. - Men bir ýönekeý adam ýaly sypada girdim-diýp düşündürdi  - Kä wagt men özümi gaty ýalňyz duýan. Käwagtlar men yöne öz halkymyň arasynda bolasym gelýär. Kä wagt özümi şolaryň Atasy hökmünde duýasym gelýä.  - Şonuň üçinem siz biz çagalary özüňüze alasyňyz geldimi? - Howa, şonuň üçin. Çagalar gürleşmäni gowy görýär. Ulylar bolsa, meniň göwnümden turjak bolup, ýaranjak bolýarlar, çagalar bolsa-sada. - Onda diýmek, meniň doganlarym gaty başagaýdymy? - Howa. Ýone men ýenede olaryň yzyndan gelerin. Belki şonda maňa köpräk wagt taparlar. Şeýleräk boldy, ukyby bar, ýöne wagty bolmadyk çagalar patyşa bilen duşuşyp bilmediler, gyzjagaz bolsa, bar aýratyn tarapy - wagtynyň köp bolup gürrüňdeş bolmagy islän, onuň gyzy boldy..  Şonuň üçin siz - ýokary wezipeli işgär, ya da meşgur aýdymçy, suratkeş bolmanyňyza gynanmaň. Allatagallanyň saňa garaýşy, adamlaryň garaýşy ýaly däldir.

#31. Interwýu.
Bir Jurnalist Millionerden interwýu alypdyr:  - Siziň üstünligiňiziň syry nämede? - Sybyrlyk, dostum diňe sabyrlyk! - Men sabyrlykdan hiç hili peýda bolmajak müňlerçe mysal getirip bilerdim! - Meselem? - Elek bilen suw daşamak... - Ýalňyşýaňyz, munuň üçin elegi almaly-da, sabyr bilen gyşa garaşmaly.
 Eger meseläni pul bilen çözüp bolýan bolsa, onda ol mesele däl, çykdaýjy.   Işde sen ýa pul alarsyň ýa-da tejribe..  Sen tejribäni al, şonda puluň özi geler.  Biz ilki obalarda ýaşadyk. Soñra şäherlerde. A indi bolsa, biz internetde ýaşarys.  Geljegiñde öñüñden çykjak kynçylyklardan gaçmaklyk edil ýaşamaly durmuşuñdan gaçan ýalydyr...  Özüňiz hakda gürrüň bermäge howlukmaň. Siz hakdaky gürrüň, siz gideniňizden soň başlanar.  Pul bizi gysgançlygyñ we açgözlügiñ gullaryna öwürýän kiçijek kagyzdyr...

#32. Aladalaryň asyl sebäbi biziň öz kellämizde...
Mugallym bir suwly stakany aldy-da okuwçylardan sorady: - Siziň pikiriňizçe, bu stakanyň agramy näçe? - Takmynan 200 gram, - diýip okuwçylar jogap berdi. - Görşüňiz ýaly, onuň üýtgeşik bir agramy hem ýok, - diýip mugallym ýene sorag berdi: - Eger-de men bu stakany birnäçe minutlap saklap dursam näme bolar? - Hiç zadam bolmaz. - Onda, eger men buny bir sagatlap elimde saklap dursam näme? - Siziň eliňiz ýadar. - A eger-de men ony birnäçe sagadyň dowamynda elimde tutup dursam nä? - Siziň eliňiz agyrar. - Dogry. Eger-de men şu ýagdaýda stakany günuzyn tutup dursam? - Onda eliňiz gurşar, hatda eliňiz ysmaz bolmagy hem ahmal, - diýip, bir okuwçy jogap berdi. - Örän gowy, - diýip mugallym dowam etdi, - emma stakanyň agramy üýtgedimi? - Ýok, - diýdiler. - Bäh, onda elimdäki agyry nireden döredikä? - Dowamly güýjenmäniň (agram bermegiň) netijesinde, - diýip okuwçylar jogap berdi. - Men bu agyrydan dynmak üçin, näme etmegim gerek? - Stakany goýbermek, - diýen jogaby aldy. - Ine, biziň durmuşymyzdaky kynçylyklar (problemalar) hem edil şular ýaly bolýar – diýip mugallym sesini gataltdy.   Aladalaryňyzy kelläňizde birnäçe minut saklasaňyz - bu bolýan zat. Eger olar barada sagatlarça oýa batyp ýörseňiz, agyry duýup başlarsyňyz. A eger-de şol aladalar barada yzly-yzyna näçe günläp pikirlenip ýörseňiz, onda aladalaryňyz siziň ysgynynyňyzy alar güýçden gaçyrar, we şeýlelik bilen siz başga hiç bir işiňiz bilen meşgullanyp bilmersiňiz.  Agyrylardan dynmagyň ýeke-täk usuly, aladalaryňyzy kelläňizden çykaryp goýbermekdir!

#33. DURMUŞ KYSSALARY.
Bir är-aýal özlerine nemes nesli bolan owçarka güjügini alypdyrlar. Ony şeýle söýüpdirler, onuň aladasyny öz hakyky çagalary ýaly edipdirler. Güjüjek bolsa söýgüden ullakan akylly, owadan it bolup ýetişipdir. Öýlerini gorapdyr. Eýesine wepaly bolupdyr, ýüregi bilen şol öýe berlipdir. Ýedi ýyldan soň bu är-aýalyň köp garaşylan ogullary dünýä inýär. Maşgala şeýle bir bagtlydy, wagtlarynyň tas ählisini diýen ýaly şol çagajyga sarp edipdirler. Ite bolsa asla üns bermändirler diýen ýaly. It görgüli özüni gerekmejek ýaly duýup çagajykdan eýelerini gabanypdyr.  Günlerde bir gün hem är-aýal ogluny öýde ýatyryp, özleri bolsa daşarda işlerine güýmenýärler. Haçanda olar çagasyny barlamak üçin çaga otagyna tarap ýöränlerinde it hem şol öýden çykyp gelýär eken. Onuň agzy gara gana bulaşyp, özi hem döşüni gerip guýrugyny eýlä-beýlä zyňyp barýardy. Çaganyň kakasy şol wagtda bolup biläýjek ähli erbet zatlary göz öňüne getirip haý diýmän itini atyp öldüripdir. Soňra bolsa ylgap çaga otagyna girenlerinde çagajygyň ýatan sallançagynyň ýanynda kellesi goparylan ýylanyň göwresiniň ýatandygyny görýärler. ”Men özümiň durmuşymdaky iň wepaly dostumy ýitirdim” diýip kakasy aglapdyr. Haýp, ýöne itini yzyna dolap getirjek gümany barmy?! Biz hem köplenç adamlar barada nädogry netije çykarýas...

#34. Awy siziñ kelläñizde.
Gadymy döwürler gyz durmuşa çykansoň, ol ýoldaşynyň öýünde ýaşap, öz adamsyna we onuň ene-atasyna hyzmat etmeli eken. Bir gyz hem durmuşa çykyp ýoldaşynyň öýünde ýaşap, gaýynenesine hyzmat edipdir. Ýöne ol öz gaýynenesiniň gykylygyna çydaman ondan dynmagyň ýoluny gözläpdir. Bir gün ol gyz kakasynyň ot satýan dostunyň ýanyna baryp, şeýle diýipdir: - Men indi gaýynenem bilen ýaşap bilemok. Ol meni dälliredýärä. Siz maňa kömek edip bileňzokmy? Men size gowy tölärin.  - Men seniň üçin näme edip bilerin? – diýip ot satýan sorapdyr. - Men seniň maňa awy satmagyňy isleýän. Men gaýnyma awy berip öldürerin, şeýdibem ondan dynaryn. Köp pikirlenip, ot satýan şeýle jogap beripdir: - Bolýar, men saňa kömek edeýin. Ýöne sen iki zada düşünmeli. Birinjiden, sen öz gaýyneneňi göni zäherläp bilmersiň, sebäbi adamlar bolup geçen waka üçin seniň eliň bardygyny aňarlar. Men saňa bir ot bererin, ony gaýyneneň içse belli bir wagtdan soň öler, şeýdibem hiç kim senisiňem öýtmez. Ikinjiden bolsa, sen ähli ikirjiňlenmelerden gaçjak bolsaň, sen hökmany ýagdaýda öz gaharyňy özüňde saklap, gaýyneneňi sylamagy, söýmegi başarmaly, ony diňlemeli we sabyrly bolmaly. Şonda ölensoň seni hiç kim hem aýyplamaz. Ol gyz razylaşypdyr. Oty alyp gaýnynyň çaýyna garypdyr. Ondan başga-da ol özüni ýitirmezligi, gaýnyny sylamagy we diňlemegi öwrenipdir. Haçanda gaýny gelniniň özüne bolan gatnaşygyny görensoň, ol hem gyzy ýüregi bilen gowy görüpdir. Ol hemme kişiniň ýanynda gelnini öwüpdir. Ýarym ýyldan olaryň gatnaşyklary edil hakyky ejeli gyzyňky ýaly bolupdyr. Ine, günlerde bir gün hem ol gyz ot satýanyň ýanyna gelip şeýle diýipdir: - Hudaýyň haky üçin meniň gaýnymy awydan halas et. Men onuň janyna kast edesim gelenok. Ol şu wagta çenli dünýäde iň gowy gaýynene boldy, men ony ýüregim bilen gowy görýän. Şonda ot satýan ýylgyryp: - Alada etme, men saňa hiç hili awy beremok. Meniň saňa beren zadym ýönekeý bir çaý oty. Awy diňe seniň kelläňde bardy, özüň hem ondan dyndyň – diýipdir.

#35. Maslahat.
Mashynda gidyanizmi? Gapdalyňyza serediň,velosipetde gidyanler bar.  Velosipetde gidyaňizmi,gapdalnyza seredin pyyada gidyanler bar.  Pyyada gidyaňizmi gapdalynyzda arabada yoreyanler bar.  Arabada otyrsynyzmy, Hudaya shukur ediň 1 omur dushege çuylenip galanlar bar.  Shu yazanymy okadynyzmy? Allaha shukur edin gözi gormeyanler bar.

#36. Eje.
Daň sagat 3:30 oý telefonyna jaň gelýar, ukuly göz bilen telefony alyar. Telefonda ejesiniň "gowmyň oglum" diýen sesini eşidyar...  - Gowlukmy eje name boldy... -Gowlykdyr oglum sesini eşidesim geldi... -Irden jan etseňem bolyara eje... - Ukyňdan turuzdymmy oglum...?  Gaharlanyp - howwa diýyar...  - Oglum, senem 30 ýyl mundan öň meni şu wagtda turuzupdyň.. Doglan gunuň bilen balam!

#37. KOFELI WAKA.
Bir gyz kakasynyň ýanyna gelip: - Kaka, men bu kyn durmuşdan ýadadym, diňe kynçylyklar, aladalar, men akymyň garşysyna ýüzýän. Indi göreşere artyk güýjüm galmady. Maňa kömek et – diýip derdini aýdypdyr.  Kakasy jogaba derek 3 sany suwly gaby oda goýup, 1-nji gaba käşir, 2-nji gaba ýumurtga, 3-nji gaba bolsa kofe sepdi. Bir salymdan soň ol suwdaky käşir we ýumurtgany alýar; kofäni bulgura guýýar. - Indi näme üýtgedi – diýip gyzyndan sorady. - Ýumurtga bilen käşir gaýnady, kofe bolsa suwa ezildi - diýip ol jogap berdi.  - Ýok gyzym, bu bir diňe ýaňky zatlara daşyndan seretmek. Seret, gaty käşir gaýnag suwda ýumşapdyr. Ejizje suwuk ýumurtga bolsa gatapdyr. Daşyndan olaryň şol durşy. Ýöne ikisine hem bir – gaýnan suwuň täsiri netijesinde diňe içki gurluşy üýtgedi. Adamlaram şeýle- güýç-gaýratlylar bir salymda ejizläp, tersine ejiz-gowşak adamlar bolsa güýçlenip gurplanyp bilýärler. - Onda kofe näme?! – diýip gyz sorady. - Bu bolsa has hem gyzykly! Kofe täze, üýtgeşik gurşawa düşüp durşuna eredi we gaýnan suwy tagamly içgä öwürdi oturyberdi – diýip kakasy düşündirmäge durdy- Şeýle adamlar bar, özleri daş-töweregi, ýagdaýy üýtgedip, kyn ýagdaýda hem şony täze, ajaýyp, özüne çekiji edip üýtgedýär.

#39. Oýlanma.
Egerde sen birini owadan diyip söyseň, onda nähili bolyar? Ol owadanlygyny ýitirse sen ony söymersiňmi?  Egerde sen ony baý diýip söyseň, onda name, garyp düşse seň oňa bolan söygiň öçermi?  Hemişede olardan owadanlaram bar, bayýlaram bar, güýçlileri hem bar.  Egerde siz oň içki dünyasini söyseňiz, siz hiçem ondan geçmersiňiz, ölenden soňam siz bile bolarsyňyz, sebäbi hakyky içki duýgylar hiç haçan ölenok..

#40. Öýlenmek hakynda.
Günlerde bir gün, kakam menden:  “Näme üçin öýleneňok?” diýip sorady.   Menem oňa şeýle jogap berdim:  “Men entek ymykly özümi tutaýyn. Bir gowy öýüm bolsun, gowja girdeýjim we beýleki zatlarym bolsun, ana şonda öýlenerin”. (Bulary aýdamda-da özüme göwnüýetijilik hem biraz ulumsylyk bilen aýtdypdym.)   Kakam maňa şeýle jogap berdi: “Samsyk diýsänim.. Şuwagt, entek hiç zadyň ýokga öýlen! Galan zady bilelikde gazanarsyňyz. Gaýtam onuň hut “saňa” durmuşa çykyandygyndan hem arkaýyn bolarsyň.  Eger-de sen öz meýilleşdirişiň ýaly öýlenseň, onda özüňe şeýle sorag berip bilersiň: “Ýagdaýyň şeýle gowyka, kim saňa durmuşa çykasy gelmez?! Herkimem islär! Onda-da pikirlenmän saňa durmuşa çykmak islärler! Haçan-da seniň bar puluň we beýleki zatlaryň gutaranda, onda sen şol gyzyňam seni taşlap gitmejekdigine arkaýyn bolup bilersiňmi?   Olaryň gözelligi üçin öz puluňy hödürleme, gözellik öçer gider, pul hem gelip-gidip duran zat. Emma birek-birege bolan söýgi galýandyr, ýöne aýap saklamak gerek...”  Ine bu aýdylanlardan soň, men täzeden oýlanmaly boldum..

#41. Syr.
Bir är-aýal 60 ýyl bileje yaşapdyrlar. Ikisiniň arasynda hiç syr bolmandyr, diňe aýalynyň birje syry bar eken. Şkafyň yokarky polkasynda köwüşden galan bir korobka bar eken, onam äri hiç içini açyp görmändir. Garrylykdan yaňa aýlaly ýata hala geldi we ol syry indi aýtmana wagty boldy diýip ärine şol korobkany getir diyip haýyşt etdi. Äri ony getirip, içini açyp seretse içinde iki sany gowja örülelen gurjak ýatyr we gapdalynda bir petde pul.  - Bu name? - diyip äri geň galyp sorady. - Bilyäňmi, biziň toýumyzdan öň Enem pahyr maşgalaň agzybir ýaşamagyň syryny açypdy maňa. Enem aýtdy: "Haçanda äriňe gaharyň gelse, hiç haçan sögüşme, deň gidişme, ondan gitde bir gurjak ör". Äriniň gözlerine yaş aýlandy, sebäbi korobkada iki sanjak gurjak ýatyr.  Ol sorady: - Onda içindäki pul näme? Hojalyga sarp edilen puluň ujyndan sen hiçem alyp ýygnaňokdyňa? - Men ol pullary gurjaklary satyp ýygnadym...

#42. Taksi.
Gyssagly ýygnaga barýadym. Ýolda taksä mündüm. Sürüji gürrüňçil adam eken. Ol gürrüň berýär men diňleýän. Şeýlelik bilen işleýän edaramyň öňüne geldik. Ýolyň nyrhy 5.75 manat boldy. Men 6 manat uzatdym. Belki hemmämize tanyş ýagdaýdyr, taksist gaýtargyny gözlän bolýa bizem almak üçin bir aýagymyz daşarda özümiz maşynyň içinde garaşýarys. Edil şol sahna. - Gaýtargy gerek däl - diýdim. Maňa seredip: - Wagtyň barmy agam? - diýdi. - Hawa bar – diýdim (Bir aýagym intägem daşarda).  Taksi sürýän adam maşyndan düşdi. Golaýymyzda bir dükan bardy, şol ýere gidip bir zatlar gürleşip geldi we maňa 25 teňňe uzatdy. Hälki puly böldürmäne gidipdir. - Agam, 5.75 manat dälde 6.25 manat bolan bolsady menden 50 teňňäni alarmydyň - diýdim.  - Nämesini alaýynaý onuň, özi bir 50 teňňe - diýdi. - Onda näme üçin maňa 25 teňňe bermek üçin onça ylgadyň, men saňa gaýtargy gerek däl diýdimä - diýdim. Maňa seredip (men intägem ulagyň arka tarapynda otyryn): - Wagtyň barmy agam - diýdi. - Bar - diýdim. - Onda gapyny ýapyp goýber - diýdi. 5 minut gürleşdik. Näçe professorlar we beýleki adamlardan bilim aldym. Şol taksistiň 5 minutda öwredenini hiç bir professor hepdeläp okadan sapaklaryndada öwretmedi maňa. - Agam, biz 5 dogan. Kakam adaty bir işçidi. Günde iş gözlemäge giderdi. Tapan güni işläp gelerdi. Tapmadyk günem biz öýe gelşinden ýüzünden aňardyk. Ýagdaýymyz erbetdi. Agşamlary ýerde üýşüp nahar iýerdik. Nahar gutaran soň kakamyz "Duruň turmaň entäk" diýerdi. Başda omin ederdik, soň kakam bize saçagyň başynda durmuşdan gürrüň bererdi. - Näme gürrüň berýädi kakaň ? Durmuşda nädip üstünlikli bolmagy gürrüň berýädimi? Şol gün iş tapman öýe pul getirip bilmän, soň çagalara durmuşda üstünlik gazanmagyň usullaryny düşündirýär. - Kakam işe gidende uly agam oňa öýkünerdi, ýyrtyk jorap geýip jalbaryň jübilerini daşaryk çykaryp, 4 dogany garşysyna alyp "Dogry we dürs adam boluň. Öýüňize haram aş sokmaň" diýip öýkünerdi bizem gülerdik üýşüp.  Ejem gaharlanardy "Kakaňyzyň üstünden gülmäň. Ol hem dürs hem işeňňir adam" diýerdi. Edil gapdal goňşymyzyň iki çagasy bar. Olaryň kakasy baý. Olaryň kakasy bir naharhana işledýärdi, ýöne beýleki gara işleri hem bardy. (ýagny humar oýnardy) Biziň täze hiç hili zadymyz bolmandy. Hemişe ol ikisiniň köne eşiklerini geýerdik.  Goňşymyzyň kakasy köçeden geçende biz 5 dogan aýaga galardyk, çünki bize pul bererdi. Kakam öýe gelende aýaga galmazdyk. Sebäbi pul, sowgat nirdeee. Soň kakam ýogaldy. 6 aý içinde goňşymyzyň kakasam ýogaldy.  Ol adam çagalaryna 5 gat öý, naharhana, pul we mellekler miras goýup gitdi. Biziň kakamyz näme goýup gitdi bilýäňizmi? - Näme goýdy ? - Dükana bolan bergisi we nesihatlaryny goýdy : "Çaglarym işiňizi dürs ediň, hakyňyz bolmadyk puly almaň." we ş.m... Agam, aradan 15 ýyl geçdi ... Goňşymyzyň iki ogly şuwagt tussagda. Ne öý galdy, ne-de naharhana. Maşgalasy dagady. Biz 5 dogan, herimizdede 1 maşyn bar. Hemmämiziň maşgalamyz, çagamyz, öýümiz bar. Öňräk uly doganymyz bizi toplap şeýle diýdi: "Asyl mirasy biziň kakamyz goýup gidipdir." Hemmämiz agladyk. 5 dogan taksiçilige başlanymyzdan bäri, taksimetriň ýazmadyk 10 teňňesini öýümize salmadyk. Allajana şükür hemme zadymyz bar." Gaty tolgundym. Sag bollaşyp düşjek wagtym hem : - Dur agam esasy zady indi aýtjak – diýim meni taksist saklady. - Näme esasy zadyň ? - Nirede ýaşaýas bilýäňmi ? Şol iki doganyň 5 gatly öýüni biz aldyk. 5 dogan bolup şol ýerde ýaşaýarys.. Çagaňyza ne maşyn goýup gidýäňiz, ne öý, ne-de başga bir miras. Çagaňyza diňe gymmatlyk düşünjesini goýýaňyz. Iki kakada çagalaryna gymmatlyk düşünjesini goýup gidipdir. Ýöne şol gymmatlyk düşünjesine her çaganyň aýratyn garaýşy bardyr. Hemme çaga birmeňzeş däldir. Durmuşda pul, baýlyk, zat esasy däldir, ýadyňyzdan çykarmaň! Esasy zat at-abraý, durmuşdaky, adamlaryň kalbyndaky eýeleýän ornuňdyr. Hiç mahalam zada kowalaşmaň, halal, arassa bolsaň rysgalyň özi seni gözläp tapar!

#43. Otludaky waka.
Bir ulyrak ýaşan adam öz 25-ýaşly ogly bilen otla münüp, öz orunlaryna geçip oturýarlar. Ýigit penjiräniň öňünde oturyp daş-töweregi synlap barýardy. Otly gymyldap ýöräp ugranda ol elini aýnadan daşyna çykaryp howanyň elini sypalap barşyny synlaýardy. Birdenem: - Kaka, seret, ähli baglar bizden yza gidýärä, görýäňmi? – diýip begençli seslenipdir.  Ol adam jogabyň ýerine ýylgyryp oňýar. Bularyň ýanynda bir är-aýal hem oturan ekeni. Olar 25-ýaşly oglanyň özüni çaga ýaly alyp barýandygyna bir hili bolupdyrlar. Birden ýaňky ýigit ýene gygyrypdyr: - Kaka, görýäňmi, ana ol ýerde köl, haýwanlar bar... Asmandaky bulutlaram biz bilen ýöräp barýara. Oturan är-aýal bu oglanyň hereketlerini örän geň görüpdirler, kakasyna seretseler welin onuň ýüzünde hiç hili geň galma alamatlaryny görmändirler. Birden ýagyş ýagyp ugrapdyr. Onuň damjalary oglanyň ellerini ýuwýardy. Ýigit ýene-de bu “gudrata” begenip kakasyna şeýle diýýär: - Kaka, seret ýagyş ýagýar, meniň ellerimi ýuwýar. Görýäňmi, kaka? Bir zada bir kömek etmek niýeti bilen zordan çydap oturan är-aýal ahyry oglanyň kakasyna ýüzlenýärler: - Näme üçin ogluňyzy görkezmek üçin hassahana äkideňzok? Oglanyň kakasy ulydan demini alyp: - Biz edil ýaňja hassahanadan geldik. Şu gün meniň oglum ikinji sapar dünýä indi. Çünki onuň gözleri ýaňyja bütin dünýäni görüp başlady – diýýär.

#44. BIR SALKYM ÜZÜM.
Hasyl ýyglyp, harman alynýan döwürleridi. Bir daýhan tutuş maşagalasy bilen işe girişipdi, ataly-ogul uly atyzda orulyp goýlan bugday desselerini gujaklap maşyna daşaýardylar. Edilmeli işler öňünden oňatja paýlaşylypdy, her kimiň etmeli işi bellidi. Çagalaryň ejesi orakçylaryň eli yetmän hendegiň gyrasynda galdyryp giden bugdaý hoşalaryny ýygnap ýörkä, kiçijik agajyň şahasynda sallanyp duran bir salkym üzüme gözi düşdi. “Waý, muny, şü-ýä bolaýdy, yssydan ýaňa nädip janyma ýaranjagymy bilmän durdum” diýdi-de, o salkym üzümi baldagyndan ýolup aldy. Ondan bir däne alyp, ýaňy bir agzyna ýetiren mahaly, birdenkä hol aňyrrakda garader bolup bugdaý desselerini maşyna ýükläp duran adamsyna gözi düşdi-de: “Görgüli, ertirden bäri diş-dyrnak bolup işläp ýör, agzy gurap gidendir, üzümi şoňa bereýin” diýip, tapan üzümini ýoldaşyna eltip berdi.  Adamsy pahyr, garaşylmadyk "sowgady" görüp, begenjinden iki bolup bilmedi. Ol işdämenlik bilen ýaňy üzüme başlapdy welin, birdenkä nazary ýigrimi ädim beýlesinde ýabasy bilen atyzyň çöp-çalamyny üýşürip yören horja gyzynda eglendi: “Görgülijik gaty horlanypdyr. Bu üzümi şoňa bereýin-le” Kiçijik gyz begenip, kakasynyň beren üzümini ýaňy iýeýin diýip durka, maşynyň üstünde depe bolup duran bugdaý desseleriniň üstünde oturan agasyna gözi düşäýmezmi! “Wah, görgüli agamjan! Niçe sagatdan bäri günüň aşagynda hars urup ýör. Agzy gurap, dili damagyna yapyşyp gidendir. Men gowusy üzümleri şoňa bereýin”. Ol dessine maşynyň ýanynda peýda boldy hem-de elindäki üzüm salkymyny agasyna uzatdy. Agasy muňa şeýlebir begendi, böküp jigisini gujaklaýasy geldi. Onuň derini syryp, üzüme meýil edenem şoldy welin, birden hendegiň gyrasynda iki bükülip hoşa çöpläp ýören ejesini göräýdi. “Ejemjan gör nähili ýadapdyr. Gowusy men muny şoňa bereýin” diýip, ejesiniň ýanyna nädip baranynam duýman galdy. Şol üzüm salkymynyň aýlanyp-dolanyp ýene özüne gelenini gören ene gözýaşlaryny saklap bilmedi hem-de birek-birege şeýle mähirli çagalary hem maşgalany berendigi üçin öz ýanyndan Ýaradana şükür etdi.

#45. Gahar.
Bir gün bir professor öz okuwçylaryna sorag berdi: Näme üçin, adamlar sögüşende, gygyrşyalar? - Sebäbi olar gaharlanýalar,- diyp biri jogap berdi - Namä gygyrýalar, eger beyleki adam onun ýanyndaka - diyip sorady Mugallym - onuň bilen ýuwaşyrak gürleşip bolanokmy? Näme üçin gygyrşmaly, sen gaharyň gelende? Her okuwçy oz pikirini aýtdy, ýone olaň hiç biri Mugallymyn göwnünden turmady. Iň soňynda Mugallym düşündirdi: Haçanda adamlar biri birinden kineli bolup söguşseler, olaryň ýürekleri daşlaşyar (uzaklaşyar). Şol uzak arany geçjek bolup olar gygyrşmaly bolýarlar. Naçe gaharlary geldigiçe, şonça gaty gygyrýalar. Egerde olar söyuşende nähili bolyar? Olar gygyranok, tersine, olar ýuwaşadan gürleşyaler. Sebäbi olaryň yürekleri ýakynda yerleşyar, ara çägi gaty kiçi. Eger has onda-da gaty söyüşende? Olar gürleşenok, olar pyşyrdaşyarlar we öz söygüsine has ýakyn bolyarlar. Şonun üçin, haçanda sanaşyp başlaňyzda, öz yükleriňizin biri birinden uzaklaşmagyna yol bermäň, yürekleň arasyny açjak sözleri aytmaň. Sebäbi bir gün gelip biler, yürekleriň arasy şeyle bir açylar, yzyna gaytjak bolsada yoluny tapmaz.

#46. ADAMKÄRÇILIK.
Synpda goh-galmagaldan ýaňa ses-üýn alşar ýaly däldi. Okuwçylar bir bada mugallymyň geleninem duýmadylar. Mugallym synpa agras nazar aýlap, hek bilen tagta ullakan 1-lik ýazdy.  – Ine serediň, şu 1-lik – adamkärçilik. "Adamkärçilik" siziň durmuşda gazanyp biljek iň uly baýlygyňyzdyr. Soňra ol ullakan 1-ligiň yzyndan 0 ýazyp: – Bu bolsa üstünlik. Üstünlik adamkärçiligi 10-a çykarýar – diýdi. 10-lugyň yzyndan ýene bir 0 ýazyp: – Bu-da tejribe. Ol 10-y 100-e çykarýar – diýdi. Soňam ýeke-ýekeden 0-laryň sanyny artdyryp: – Bu ukyp..., bu düzgün-nyzam..., bu söýgi... – diýip sözüni dowam etdirdi. Her bir goşulan 0-yň adamkärçiligiň gymmatyny 10 esse artdyrýandygyny düşündirdi. Iň soňunda-da, esgini alyp, başdaky 1-ligi süpürip aýyrýar-da: – Ine, gördüňizmi? Adamkärçilik bolmasa, bar zat biderek – diýdi.  Synpda iňlär siňek ýokdy. Her kim ümsüm otyrdy.

#47. Çakylyk.
Köpi gidip, azy galan garry aýal myhmanlarynyň öňünde süýt goýup durşuna:  – Geleniňiz gowy bolaýdy, ýogsam gapymy kakjak adam ýok. Meni nähili begendireniňizi bir bilseňiz.... – diýip, begenjini daşyna çykardy.  Görgülijik özi ýaly ençeme ýyllaryň şaýady bolup, tagtalary çat açyp ugran, ýeke gatly köneje agaç kepbede ýaşaýardy. Ýanýoldaşy ölenden soň, berlip başlan kömek puly bilen gününi dolamaga çalyşýardy. Kän bir çykdajyysy bolmansoň, alan aýlyjagy, Alla köp görmesin, özüne ýetip artýardam. Ýöne garrylyg-a bir tarapdan, üstesine-de, ýekelik derdi ony halys egbarladyp alyp barýardy.  Gapdalyndaky dükanda işleýän oglanjyk her gün aýnasyny kakyp, gerek-ýaragyny getirende, onuň bilen gümür-ýamyr edip durmagy näler islese-de, dükanyň eýesinden çekinerdi. Şeýle pursatlarda garry aýal özüni hasam ýalňyz duýardy, öýüne häli-şindi gelip gidýän myhmanlaryň ýoluna garap ugrardy.  Ine, şol myhmanlar ýene-de garryja eneden habar tutmaga gelipdiler. Olar käselere guýlan süýdüň daşyna üýşüp ugranlarynda, garry ene saralyp giden suraty hemişe durýan ýerinden alyp:  – Ine, bu – kakasy. Pahyr syrdam boýludy. Gapdalyndaky bolsa oglum, şu surata düşenimizde, ol üç ýaşyndady. Ulalyp ese-boýa galsa, lukman bolar, daşary ýurda göçüp gider, ýeke gezegem yzyndan habar tutmaz diýip, heý, ýatsaň-tursaň kelläňe geljekmi diýsene?! – diýip, ýene öňki heňine başlady.  Myhmanlar welin, her gezeginde şol bir “heňi” diňläp, halys bizar bolan bolsalar gerek, garry aýalyň sözüne gulagam asanokdylar. Ol görgüli henizem gürläp otyrdy:  – Ine, ýanymda duran bu buýra saçlyja bolsa gyzym. Ýöne olam baý birine durmuşa çykaly bäri, enesinden geçene meňzeýär.  Garry biçäre çygjaran gözlerini suratdan aýryp bilmän otyrdy. Süýtlerini içip bolan myhmanlar bolsa ýuwaş-ýuwaş turmak bilen boldular. Olar poluň bölünen ýerindäki tagtalaryň arasyna sümüp, gözden ýitdiler.  Ine, olar, ýagny çaga pişijekler ertir ýene-de garryja aýalyň çakylygyna gadyr goýup, onuňka myhmançylyga gelerler.

#48. Waka.
Gyz bilen oglan naçe wagt bäri duşuşýardylar. Täze duşuşykda oglan aýdýar: - biz indi boldy, bes etmeli! Gyz - Näme üçin? Biz bir-birimizi söýäris ahyry? - Sebäbi men başga birine öýlenýän. Ol gyz başda düşünmedi, soňam bir zatlar aňlatjak boldy. Oglan - Sen bir zada düşünýäňmi, meniň Ene-Atam saňa öýlenmegimi islänoklar. Gyz göz ýaşlary bilen ylgap gitdi, ýöne gitmezden ol oglan yzyndan.. - Men hemişe seni söýerin, diňe seni... Aý geçya, ýyl geçya gyza bir gelşiklije ýigit aşyk bolya. Soňam ol ýigidiň Ene-Atasy olara gudaçylyga barýalar, olar hem razy diýäler. Gyzam öňki oglana içi ýangyjyna "Bolýa" diýa. Şeýdip hem bular toý tutýalar, toýy sowup öýüne gelýärler. Onuň ýoldashy aýdýa:  -Ýadyňdamy bir ýyl mundan öň seni bir oglan taşlapdy?  -Howwa! A sen ony nirden tanaýaň?  -Ol meniň doganym. Aslynda, ol başga birine öýlenmedi, ol Rak keseli bilen ölüp gitdi, seni hem köseneniňi islemedi... Ol maňa seni gelin edip almagymy haýyş etdi, sebäbi ol söz beripdi.. "sen diňe biziň gelnimiz bolmaly" diyip.

#49. Kiçijik öý.
Bir garyp bende pähimdaryň ýanyna gelip, gün-güzeranyndan zeýrenip başlapdyr.  – Sadagaň bolaýyn, kömek et! Men-ä halys kelebiň ujuny ýitirendirin. Aýalym, çagalarym, aýalymyň garyndaşlary bolup ýeke otagly öýde ýaşaýas. Biri-birimiz bilen it-de-pişik bolşup, halys öz etimizi özümiz iýip barýas. Öý edil dowzahyň bar-da! Pähimdar çynlakaý keşbe girip:  – Meniň aýdan zadymy hökman ýerine ýetirjegiňe kasam içermiň? – diýip sorapdyr.  – Hawa, kasam edýän! Aýdanlaryňy edil gylyny gyşartman berjaý ederin.  – Bolýar. Gapyňda näçe malyň bar?  – Bir sygrym, bir geçim, alty sanam towugym bar.  – Onuň ýaly bolsa, haýwanlaryň hemmesini şol otagyňa ýerleşdir. Bir hepdeden soňam ýanyma gel. Muny eşiden garyp nätjegini bilmändir. Ýöne sözünde durjagyna kasam edensoň, haýwanlaryny bialaç öýüne salmaly bolupdyr. Aradan bir hepde geçensoň, ol pähimdaryň ýanyna örän gözgyny halda dolanyp gelipdir-de:  – Dat-bidat! Hapadan, ysdan, goh-galmagaldan ýaňa öýde durar ýaly däl-ä. Haýwanlar biziň barymyzy däliredip barýar – diýipdir. Pähimdar:  – Bar, indi haýwanlary öýüňden çykar – diýipdir. “Çykar” sözüni eşiden badyna, ýaňky garyp görgüli öýüne tarap ýelk ýasapdyr.  Ertesi gün ol pähimdaryň ýanyna gelip, begenjinden ýyrş-ýyrş edip durşuna:  – Durmuş nähili ajaýyp?! Haýwanlaram daşarda. Öýümizem şeýle bir ümsümlik, şeýle bir arassa welin, edil jennetiň bar-da!— diýipdir.

#50. DANALARDAN.
— Erbet gylykly, eleşan gedaý biriniň gapysyndan bir zat sorap gelende, onuň myrryh sypatyny görmejek bolup, eline bir zatlar tutduryp, tizräk ugratmak öňden gelýän adatdyr. Emma ýagşy gylykly, hoşsyrat dilegçi gapydan gelende, oňa “Çörek bişýänçä biraz garaş, sabyr et!” diýilýändir.   Eý, ogul! Bütin zynjyrlaryňy üz-de, halas bol! Altynyň guly bolup gezişiňi henizem az görýäňmi?!   Duşmanyň haýyrly we gowy taraplary hakynda gürrüň et! Belki, ol bir gün iň ýakyn dostuňa öwrüler. Sebäbi köňülden dile, dilden-de köňüle barýan ýol bardyr.   Demir bilen magnit nähili bolsa, aşyk bilen magşuk hem şeýledir.  Gul bol, at kimin Ýer ýüzünde ýöre! Ölüler ýaly, halkyň egnine münüp, beýgeljek bolma!

#51. Kyssa.
Günlerde bir gün ummanda ýüzüp barýan bir gämi batypdyr. Gämidäki ýolagçylaryň ählisi diýen ýaly heläk bolupdyr. Diňe ýekeje kişi diri galypdyr. Möwç urýan güýçli tolkunlar ony adam aýagy sekmedik adanyň kenaryna eltip taşlapdyr. Ol bende ilki-ilkiler “Eý, Allam, meni halas et” diýip, köp ýalbarypdyr, umytly nazaryny alyslara dikipdir. Ýöne ol ada ne gelen bolupdyr, ne-de giden. Ol ahyry ýel-ýagmyrdan, ýyrtyjy haýwanlardan goranar ýaly agaç baldagyndan, ýapragyndan külbejik ýasapdyr. Soňam tolkunlaryň batan gämiden çykaryp, kenara zyňan konserwe gaplaryny, kompos we beýleki zatlaryny ýanyna alyp, ýaňky külbejikde ýaşap ugrapdyr.  Şeýde-şeýde günler hatar gurap geçiberipdir. Ýöne ol hiç wagt umytdan düşmändir. Balyk tutup iýipdir, nazaryny alyslara dikip, halas bolmagy üçin ençeme gezek Ýaradana dileg edipdir.  Bir gün ol içer ýaly suw getirmäge gidende, kiçijik külbesine ot düşüp, alawlap başlapdyr. Ol yzyna dolananda öýjagazyndan göterilýän gara tüssäni görüp, duran ýerinde doňup galypdyr. Başyna gelen bu agyr betbagtçylyga ýürekden gynanyp: “Allajan, başyma nä günler saldyň?” diýip dady-perýat edipdir. Şol gijäni gaýgy-gussa bilen geçiripdir. “Şunça ýalbarsam-da, Ýaradan dilegimi kabul etmedi, gaýtam, başyma müň towky inderdi” diýip nalyş okapdyr.  Ertesi gün daň saz berip ugranda, ol ada golaýlap gelýän bir gäminiň surnaý sesine oýanypdyr. Özüni halas etmäge gelýänlerini görüp haýran galypdyr. Olardan: — Meniň bärdedigimi nädip bildiňiz?— diýip, sorapdyr. Gelenlerem:  — Tüsse bilen özüňiz habar berdiňiz-ä— diýipdir. Uzakly gijäni gam-gussa bilen geçiren ýaňky adam muny eşidip haýran galypdyr, öz bolşundan utanypdyr.

#52. BELLIKLER.
Aýdasym, ýazasym gelýän zat şeýle köp, emma haýsyndan başlajagymy bilemok... Ýazman durup bilsem, ýazmajak bolaryn. Sebäbi ýazmak jogapkärçiligi boýnuňa almak ahyry.   ***  Agzyňam, gözüňem ýumup bolýar, gulagy näme üçin ýumup bolmaýarka? Diňlemek has zerurdygy üçin bolsa gerek.   ***  Puluň pikirini etmek ylhamyň gapylaryna gulp asmakdyr.   ***  Çäresiz adam özüne sütem etmän, alaçsyz oturman, pikirlerini ýazmaga başlasa, ol güýçli yazyjy bolup bilerdi. Ynsanam nar ýaly gysylmasa, süýjüsi daşaryk çykanok. (Elbetde, bu naryň hiline we gysylyşyna hem bagly bolýar).

#53. Kiçijik ýalan.
Şol gün men jigimiň ýany bilen keselhana gitdim. Ol ýere baranymyzda, jigim gan tabşyrylýan otaga tarap ýöneldi. Men bolsa zalyñ ugrundaky oturgyçlaryñ birinde ornaşdym-da oňa garaşyp ugradym. Şol barmana añyrdan iki sany gelin ýetip geldi. Biriniñ yanynda dört-bäş yaşlarynda tokarja, aýnekli oglanjyk, beýlekiñ ýanynda bolsa ýene şol ýaşlarda bir gyzjagaz bardy, gujagynda-da emzikli bäbejigi ýatyrdy. Çagalar diýseň keýpihondy. Aýneklije oglanjyk :  — Häzir ejeme ukol edýäler — diyip, jedirdäp ýanyndaky gyzjagaza gezek berenokdy.  — A ejeñ aglasa näme? — diyip, gyzjagazam ondan galarly däldi. Birden meniñ ýüregim jigläp gitdi. Bular özlerine sanjym ediljegini bilenoklar ahyry! Ýaňky ýylgyrjaklap, bökjekläp duran oglanjygyñ bäş minut soñky aglap duran keşbi göz öñüme geldi-de, birhili bolup gitdim. Oglanjyk, bökjekläp diýen ýaly, ejesiniň ýany bilen oňa "ukol etdirmäge" sanjym otagyna girdi. Ýöne salym geçmänkä, bütin hassahanada, agy gatyşykly çirkin ses ýañlandy:  — Ejeee, sen nämçün ýalan sözlediň? Näme üçin aldatdyñ, näme üçin..! Oglanjyk sojap-sojap aglaýardy hem-de üzlem-saplam : "Eje, näme üçin aldatdyñ" diýip, şol gaýtalap, ejesiniñ ýüzüne gaharly seredýärdi. Ejesi görgüli: "Balajygym, bagyşla, men seniñ gowulygyñ üçin, kesellemezligiñ üçin etdim-ä!" diýip, ony gujaklap köşeşdirjek boldy. Emma ol: "Aýyr eliňi, gujaklama, seň ogluň boljak däl. Aldawçy sen, aldawçy..." diýip, elini kelemenledip, ejesiniñ gujaklamagyna maý bermejek bolýardy. Ejesi ony: "Bagyşla oglum, bilmändirin!" diýip, höre-köşe bilen sypap-sermäp, zordan köşeşdirip alyp gitdi. Men bolan zatlar barada oýlanyp oturşyma, jigimiñ geleninem duýmandyryn. Onsoñ biz öýe gaýtdyk. Yöne, şol oglanjygyñ: "Eje, sen nämçün ýalan sözlediñ? Näme üçin aldatdyñ meni, näme üçin?" diýýän ýiti, çasly sesi ençe günläp gulagymda ýañlandy durdy, ýañlandy durdy... Kämahal, şu waka ýadyma düşende, oturyp: "Bäh, geñ zat. Ene-atasy şol wagta çenli çagalaryna asla ýalan sözlemedik bolarly. Şonuñ üçinem sähelçejik ýalan sözem oglanjyga ýokuş degen bolmaly..." diyip haýran galyp, oýa batýaryn. Soňra-da öz ýanymdan şol nätanyş oglanjyga sagbolsun aýdanymy duýman galýan: "Kiçijigem bolsañ, maña ullakan sapak berdiň, eý, körpeje! Sag bol!".

#54. Hekaya.
Gadym döwürlerde kiçirak obada deñi taýy bolmadyk gaýratly edermen ýigit ýaşaýar eken. Ol öz gününi awçylyk bilen geçirer eken. Bir gün ol aw awlamaga barýarka bir gyza gözi düşýär, ol gyz diyseñ owadan mähirli gyz eken. Şondan soñ ol oglan sol gyzyn yşkyna düşýär .Günler aýlar geçip oglan şol gyza öýündäkileri gudaçylyga iberyar .Emma gyz oña durmuşa çykmaga razy bolmandyr, gudacylyga gidenler yzyna dolanyp gelyarler. Oglan bu sözleri eşdip indi hiç kime öylenmnejekdigini aýdýarda, akyl huşuny ýitirip aw awlamaga gidýär. Şeydip aýlar ýyllar geçýär oglandan hic habar bolmaýar. Ol aýlanyp aw awlap gününi görýär geziberýär. Oglan bir gün öylerine dolanmak isläp ýola düşýär ol yañy oba girip başlanda aşyk bolan gyzynyñ bir gapydan başy gyñaçly çykyp gelýäine gözi düşýär we onuñ ýanyna barýarda edep bilen salamlaşyp, hal ýagdaý soraşyar. Birden onuñ gozi gapyda oturan ýaşula gözi düşýär. Men gaýyn atañyza salam bereýin diýip barýarda salawmaleýkim diýýär, emma ol salam bermeýär gyz hem oglana onuñ hic zat eştmeýädigini aýdýar. Oglan : Onda ýanýoldaşyñyz nirde, onam göräýsem diýýär. Gyz gözüni aşak salyp şol oturan menin ýoldaşym diýip ýañky ýaşulyny görkezýär. Oglan muña haýran galyp: men bu ýaşulydan nämäm kem onuñ sözüni alyp meniñkini almaz ýaly diýýär. Gyz: siziñ bu soragyñyza jogap bermegim ücin bir haýysymy ýerine yetirmegiñiz gerek  oglan : aýt men ony hökman ýerine ýetirerin. gyz: siz tokaýa gidiñ we maña tokaýda iñ owadan güli getiriñ yöne bir gülüñ deñinden geçeniñizden soñ yzyñyza dolanmañ. Diñe öñüñizdäki güli ýoluñ diyipdir. Şeýdip oglan ýola düşüpdir. Ol tokaýa giripdir, bir ýerde örän owadan güle gözi düşüpdir, ýöne ol tokaýda mundan owadan gül bardyr diýip ony ýolman ýoluny dowam etdiripdir. Bu ýagdaý birnäçe gezek gaýtalanypdyr. Ol bir görse eýýäm garañky düşüp baryan eken, emma indi onun öñünden hiçhili gül çykmandyr. Ol şol ýöräp barşyna ahyry bir solup giden güli görüp ony ýolup yzyna gaýdypdyr we gyza şol güli beripdir gyz oglana: tokaýda in owadan gül şumy diýip sorag beripdir. oglan: ýok ýöne siz maña bir gülün deñinden geçensoñ ony ýolma diýdiñiz, men hem başgada owadan gül oñümden çykar diyen pikir bilen ýolumy dowam etdim. Ahyr soñy şu güli almaly boldum diyipdir. gyz : oglana seredip "meniñ durmuşum hem edil şular ýaly boldy" diýipdir.

#55. Hojaýynyma Hat.
Bu gün irden men oýanamda, sen eýäm aýak üstünde, goşlaryňy ýygnap otyrdyň. Sen ýüpjagazymy aldyň. Men şeýle bir begendim! Bir az gezelenç ederis, dynç alyşa gitmizden öň. Biz maşynda bileje gideris. Sen ýoluň gyrasynda sakladyň maşyny. Gapy açyldy, sen taýajygy zyňdyň. Men ylgadym, ylgadym oň yzyndan, men ony tapdym... Ýöne, haçanda yzyma seredemde sen ýokduň. Men aljyrap ylgadym, bar güýjüm bilen, yzyňdan ýetjek bolup ylgadym, ýöne bary biderek! Gün-günden men ysgyndan gaçyp, gowşadym. Ýanyma bir nätanyş adam geldide boýnuma ýüp atdy, bir görsem men kletkada. Otaýda men seniň geleniňe garaşdym, ýöne sen gelmediň. Kletkaň gapysy açyldy, ýöne ol sen däldiň. Ol, meni köçeden ýygnan adam. Ol adam meni bir otaga getirdi, ol ýerden ölümiň ysy gelýärdi. Meniň soňky wagtym gelip ýetdi... Eziz hojaýynym, sen bir zady bilmegiňi isleýän, meni şeýle edeniňden soňam, seniň suduryň meniň göz öňümdedi, iň soňky demimi göýberemdede. Egerde men täzeden ýere gelip bilsedim, men göni señ ýanyňa ylgap barardym, sebäbi men seni şeýle bir gowy görýardim!

#56. IÇÝAN.
Bir adam suwa batyp-çümüp barýan içýany halas etmek üçin barmagyny uzadanda, içýan ony çakyp goýberipdir. Ol adam yene-de içýany halas etmek üçin ikinji gezek oña barmagyny uzadypdyr. Içýan ony ýene-de çakypdyr. Ony synlap duran başga bir adam oñà: — Seni çakyp duran içýany halas etmek nämä gerek? -diýipdir. Ol adam bolsa: — Çakmak içýanyñ zannynda bar. Meniñ zannymda bolsa, söýmek bar. Içýanyñ zannynda çakmak bar diýip, men öz zannymdaky söýgini terk edeýinmi?-diýipdir.

#57. MEN ONUŇ KIMDIGINI BILÝÄRIN.
Köçede barýan bir garryny maşyn kakýar. Garry çalarak ýaralanýar. Adamlar ýerli-ýerden goldaşyp, ony hassahana äkidýärler.  Şepagat uýalary garra rentgene düşürjekdiklerini, döwük-ýenjigiň barmy diýip seretjekdiklerini aýdýarlar. Garry ýaşuly birhili biynjalyk bolup başlaýar, olara howlukmaçdygyny, rentgene düşürmäge zerurlygyň ýokdugyny aýdýar. Şepagat uýalary geň galyp, ondan nirä howlukýandygyny soraýarlar. Garry:  – Ýanýoldaşym garrylar öýünde bolýar. Her gün irden onuň bilen bile ertirlik edinmek üçin ýanyna barýaryn, gijä galasym gelenok – diýýär.  Şepagat uýalary:  – Biz ýanýoldaşyňyza habar berip, gijä galmaly bolandygyňyzy aýdaýarys – diýende, garry içki gynanjyny ýüzüne çykaryp:  – Gynansagam, ýanýoldaşym alsgeymer (huşsuzlyk keseli), hiç zada düşünenok. Hatda meniň kimdigimem tananok – diýýär.  Şepagat uýalary geň galyp:  – Barybir sizi tanamaýan bolsa, o näme üçin her gün irden onuň bilen ertirlik edinmäge howlugýaňyz? – diýip soraýarlar.  Garry olara:  – Ol tanamasa-da, men onuň kimdigini tanaýan ahyry diýip jogap berýär.

#58. Sorag.
Bir jomart adamdan: - Garyp-gasara ýardam berip, zat paýlanyňda özüňde buýsanç, minnet duýgusy döreýärmi?- diýip sorapdyrlar. Jomart adam: -Ýok beýle duýgy döränok. Men özümi aşpeziň elindäki kepgir ýaly görýän. Berilýän zat kepgirden geçse-de, ony berýän aşpezdir. Kepgir rysky berýän men diýip, tekepbirlik edip bilermi? - diyip, jogap beripdir.

#59. OKA, OYLAN.
Asmanda ötegçi guşlar geçip barýarmyş. Esli ýol söküpddirler. Bir guşuñ arkasynda kiçijek çagasy-da bolansoñ ol has-da ýadapdyr. Kiçijek guş ejesiniñ halyna gyýylyp,göwünlik beripdir: - Gynanma,eje jan, geljek ýyla çenli ulalaryn,şonda seni öz arkamda götererin. - Zyýany ýok, balam, bu aýdanyñ hiç-haçan bolmaz. Çünki ulalañda, sen hem arkañda öz çagajyklaryñy göterersiñ.

#60. Hat.
Mahriban gyzym, oglum!
Sheyle gun geler.... Men garraryn, shonda maňa dushunjek bol, goldawym bol! Eger-de nahar iyenimde birden dökaysem ya-da senin komegiňsiz geyinip bilmesem sabyrly bol! Çunki men saňa bu zatlary naçe yyllap owredenimi unutma!  Eger-de senin bilen gurleshemde shol bir sozi yuz gezek gaytalasam, meniň sozumi bölme. Hachan-da sen çagakan sen uklar yaly shol bir huwdini muň gezek aydanymy unutma ! Haçanda taze tehnologiyalara dushunmedik wagtym, gulup seretme. Men saňa kop zatlary owredenimi unutma: nadip dogry iymeli, nadip dürs gurlemeli, nadip ozuňi dogry alyp barmaly.  Eger-de ikimiz gurleship otyrkak men gurruňimi yadymdan chykarsam, gynanma, iň esasy zat shol wagt: men senin bilen gurleship, senin bolsa meni diňlap bilyandigiň möhum... Eger-de gunlerde bir gun menin ayaklarym hereket etmesini goysa, mana elleriňi ber, menin sana ellerimi berip yoremegi owredishim yaly.  Birden-ka aňym gidip zeyrenen wagtym gaharyň gelmesin, wagty gelende sen maňa dushunersin.   Menin garrylygymy gorup gynanma, ejizleme, aglama. Menin saňa bashda komek edishim yaly, senem maňa omrumi ahyrlamaga komek ber, menin yanymda bol, omrumi sabyrlylyk hem-de soygi bilen tamamlamaga komek ber....  Men bolsa sana oz yylgyrshymy hem-de hiç wagt õçmejek ummasyz soygimi serpay goyup giderin.   Men Seni Soyyan mahriban çagajygym!!!

#61. Maslahat.
Özuňizden baýlary dälde, pesräk yaşayanlary yatlaň.  Size sada bolmagyňyza hem-de şukur edip ýaşamagyňyza yardam eder!

#62. Pikirim.
Öýe gelýarsiň, çaý demleýarsiň, sessizlikde oturyarsyň...   Munuň adyny her kim özu saylayar:   Ýalňyzlyk  ýa  Asudalyk.

#63. Kesel.
Bir adam tebibiň ýanyna gelip, içiniň agyrýandygyndan şikaýat edýär. Tebip ondan:  — Näme iýdiň? — diýip soraýar.  Ol adam:  — Ýanan çörekden başga iýen zadym ýok — diýýär.  Tebip oňa göz derman berýär welin ol adam:  — Meniň gözüm däl-de içim agyrýar ahyryn diýende, tebip:  — Bu dermany indikide näme iýýäniňi görmek üçin berýärin — diýýär.

#64. Kim güýçli?
Ata oglunyň ýanyna gelip, elini onuň egnine goýup: - Oglum, kim güçli senmi ýa men? Ogly - Men diýip jogap berdi. Atasy sähel öýkelän ýaly boldy we ýene sorady: - Oglum, kim güýçli senmi ýa men? Ogly: - Men diýip jogap berdi. Atasynyň öýkeläp yzyna seredip gitdi. Biraz uzaklaşyp umyt bilen ýene bir gezek sorady: - Oglum, kim güýçli senmi ýa men? -siz güýçli kakajan! – diýdi. Geň galan ata oglundan sorady: Iki sapar soradym men güýçli diýdiň, üçinji sapar soranymda sen diýdiň. Näme maňa rehimiň geldimi?  Ogly şeýle jogap berdi:  - Kakajan iki sapar soranyňda sen ýanymdadyň, men hiç zatdan gorkmaýardym. Üçinji sapar soranyňda sen ýanymda ýokduň...

#65. Ussat.
Öz işiniñ ussady bolan, jaý gurluşygynyñ işçisi bir ussa bardy. Ol garrylygynyñ gelendigi sebäpli, işinden aýrylmagy ýüregine düwüpdi. Günleriñ bir güni başlygynyñ yanyna gelip mundan beyläk işläp bilmejekdigini, yaşynyñ hem bir çene barandygyny, eger rugsat berse işinden aýrylmak isleýändigini aýdypdyr. Başlygy muña diyseñ gynanypdyr, çünki bu ussany öz ýanyndan aýyrmak islemeýärdi emma bu garry ussasyna yene-de yekeje jaý gurup bermegini haýyş edipdir we şol jaýy gurup bereninden soñra işinden aýrylmagyna rugsat beripdir. Ussa hem başlygynyñ sözüni ýykmandyr we jaýy gurmak ücin işe girişipdir, ýöne gynansakda bu gurýan jaýyny başdan sowma şekilinde ýagny göwünli göwünsiz ýagdaýda başlamagy bilen bir hatarda jay üçin gerekli bolan ähli harytlaryñ gowularyny ulanmagyñ ýerine, hili pes harytlary ulanypdyr. Wagt geçipdir jaýyñ gurluşygy tamamlanypdyr, ýöne näme üçindir jaý beyleki jaýlar ýaly gowy gurulmandy. Jaýy tamamlanyndan soñra başlygy jaýy görmek üçin gelipdi. Ähli işçiler jaýyñ öñünde başlyga sabyrsyzlyk bilen garaşýardylar, başlyk geldi we jaýyñ açaryny yañky ussanyñ eline berip: "Hormatly ussa, bu jaý menden size sowgat bolsun, siz bütin ömrüñiz boýunça maña uly hyzmat etdiñiz, siziñ kömegiñizi asla unutmaryn, jaýyñyz gutly bolsun" diýipdir. Ussa hem öz içinden "wahh bu jaýyñ mana beriljegini bilen bolsam, gowy edip gurardym, ähli gerekli harytlaryñ iñ gowularyny ulanardym" diyip ahhh çekipdir.
Durmuşda herkim öz gelejegini gurýar, bu günki etýän hereketlerimiz, edýän işimiz, özümizi alyp baryşymyz, häsiyetimiz, daş töweregimizdäki adamlara görkezýän sylagymyz, ýa-da hormatsyzlygymyz biziñ ertirki yaşajak öýümizdir. Kim gowy we owadan durmuşda yaşamak isleýän bolsa şoña görä durmuşyny gursun!

#66. Alma agajy.
Bir wagtlar ullakan alma agajy bardy. Bir kiçijek oglan çagajyk her gün şol agajyn yanyna oynamaga gelerdi. Agajyn üstüne dyrmashar, kölegesinde yatardy. Oglanjyk agajy gowy goryardi agajam oglanjygy gowy goryadi. Yyllar geçdi,oglanjyk ulalypdy. Indi ol onkuleri yaly agac bilen her gün oynamayardy. Bir gün oglanjyk agajyn yanyna geldi,ol keypsiz gorunyardi. Agac: -Gel oynaly, diydi. -Men indi kicijek çaga dal, agaclar bilen oynamok. Maňa oyunjaklar we olary alar yaly pul gerek, diydi. -Menin pulym yok yöne ahli almalarymy yygnap olary satyp pul gazanyp bilersin. Oglanjyk begendi we ahli almalary yygnap gitdi. Şol günden son ol gelmedi agac bolsa muna gynandy. Bir gün oglanjyk geldi, agac şeyle begendi we derrew oglanjyga bile oynamagy teklip etdi. -Menin oyuna wagtym yok maşgalam uçin yaşamaga oy gerek mana komek edip bilersinmi? -Meniň oýuma yok yöne menin şahalarymy alyp ondan oý edip bilersin. Oglan agajyn ahli şahalaryny aldy we begençli yagdayda oyune gaytdy. Agaç onun begençli gidenini görüp ozi hem begendi yöne oglan şol günden soň görünmedi. Agaç yene yalnyz we bagtsyzdy. Yssy günlerin birinde oglan yene geldi. Agac ony görüp begendi we derrew oyun oynamagy teklip etdi. -Men indi garrayan. Dynç almak ucin gayyk gerek,mana komek edip bilersiňmi? -Gayyk ucin göwrami ulanyp bilersin. Sen onun bilen uzaklara gedersin we bagtly bolarsyn. Oglan gayyk yasamak ucin göwrani aldy we uzaklara gezelenje gitdi. Ol uzak wagtlap görünmedi. Yyllar sonra yzyna gelende agac ona: -Gynansakda indi sana berip biljek hiç zadym galmady. Indi almada yok,diydi. -Menin hem indi olary çeynemage dişim yok. -Üstume dyrmaşar yaly göwram hem yok. - Men hem dyrmyşyp bilmez yaly garradym. -Çyndanda saňa berip biljek hiç zadym yok. Diňe gurap baryan köklerim galdy,diyip agaç gozyaş dökdi. -O zatlar maňa gerek dal. Şunca yyldan son gaty yadadym dynç almaga yer gozleyan diňe. -Menin bilen bile oturyp bilersiň. Oglan oturyp arkasyny agajyn köklerine yaplady. Agaç begenjine gözyaşlaryny dökdi. 
Bu aslynda hemmamizin hekayamyz. Agac bizin ene-atalarymyz. Kiciligimizde olar bilen oynayarys ulalanymyzda bolsa olardan yadap gidyaris. Hacan bize bir zatlar gerek bolanynda bolsa olaryn yanyna kömek sorap gelyaris. Name etsekde olaryn gapysy biz üçin mydama açykdyr,bizi bagtly etmek üçin ellerinden gelenini gaygyrmazlar. Bu oglanyň edenlerine yalnyş diyyan bolsaňyz onda siz hem öz ene- atalarynyza nahili hereketler bilen jogap beryanizini pikirlenip görün!

#67. Şemal we gül.
Şemal apy-tupany bilen öňünden çykan ähli zady diýen ýaly ýumrup barşyna ösüp oturan bir owadan güle duşýar we oňa aşyk bolýar. Ol güle öz söýgüsini mylaýymlyk bilen çaýyp ýörşüne, gül hem şemala özüniň söýgüsini ýakymly ysy, ajaýyplygy bilen görkezýärdi. Ýöne şemala bu zatlar az görnüp, içinden: “Eger-de men güljagaza öz güýjümi bersem ol mundanam has owadanlaşyp ýalkymyny bütin dünýä saçar” diýip pikir edipdir.  Şeý diýip şemal öz söýgülisine gatydan üfläpdir. Emma gül welin bu güýçli söýgüni kabul edip bilmän döwülipdir. Şemal görgüli gama batyp ony galdyrjak bolsa-da başarmandyr. Güýjini peseldip ýuwaşjadan üflese-de gül turmandyr, gözüniň alnynda solupdyr.  Şonda şemal gynanyp aglapdyr: - Men saňa öz söýgümiň güýjini berdim, sen bolsa döwüldiň. Diýmek sende maňa bolan söýgi ýok eken.  Ýöne güljagaz hiç zat diýmedi. Çünki ol ölüpdi. Kim-de kim çyn ýürekden söýýän bolsa, ýatdan çykarmaly däl, söýgüni güýç bilen ölçemeli däl, ony sabyr takatlyk, mylaýymlyk bilen ölçemeli. Bir gezek döweniňden on gezek saklananyň gowudyr. Söýgi diýlen duýga örän seresaplyk bilen çemeleşmelidir.

#68. Şükür.
Eger haçanda bir gün siz özüňizi betbagt saýan wagtyňyz, durmuş agyr, göwünler çökgun diýp nalaýan bolsaňyz, gidip görüň çaga onkogemotologiýasyna, yarawsyz çagalar leýkemiýa keseli bilen ýatandyrlar. Synlap gaýdyň ýuzleriniň reňki öçüşen, kellesi syrlan gyzjagazlara. Her gün gowshak bedenine agyr terapiýalary geçiryandiklerini görüp: Dyzyňa çöküp Hudaýa muň şukur edersiň hemme zadyň barlygyna.

#69. Argentinaly meşhur golfçy Robert de Winçensodan maslahat.
Robert De Vicenzo ýene bir oýuny gazanyp, baýragyny alyp, sport klub binasyna tarap ýöredi. Az soňra ol klubdan çykyp maşynyň ýanyna barýarka ýanyna bir zenan geldi. Ol zenan oýunçyny ýeňişi bilen gutlap, çagasynyň gaty ýarawsyzdygyny we ölip biljegini aýtdy. Görgüli zenanyň hastahana çykdaýjylaryny tölemäge ýagdaýy ýokdy. Zenanyň gürriň beren zatlaryna gynanan Robert de Winçenso derrew çegini çykaryp oýundan gazanan pulynyň köp mukdaryny ol zenana bagş etdi we çegi oňa berip:  -Çagaňyzyň gowy günleri üçin sarp edersiňiz diýip umyt edýän.  Bir hepde soňra günortanlyk edinip otyran professional oýunçynyň ýanyna bir kömekçisi gelip: -Geçen hepde oýundan soň seniň ýanyňa bir zenan gelip, seniň bilen gürleşenini aýtdylar. De Winçenso howa diýen manyda başyny atdy.  -Saňa bir erbet habarym bar ol zenan sahna gurnapdyr, üstesine onuň hassa çagasy hem ýok. Seni aldapdyrlar dostym.  De Winçenso -Yagny, ölüm howpy abanýan çaga ýokmy? -Yok.   -Bu meniň şu hepde-de eşiden iň gowy habarym... diýdi.   

#70. Ýüregimiz agyrar haçanda...
Ýüregimiz agyrar haçanda - bir wagtlar ata enäniň gujagyna dolasyň gelende olaryň ýokdygyny bilmek.  Ýüregimiz agyrar haçanda - 5 ýaşly çagajygy siziň göz öňüňizde maşyn kaksa.  Ýüregimiz agyrar haçanda - aýal maşgala öz bigünä çagasyny gynasa.  Ýüregimiz agyrar haçanda - mundan soň has beter ýaşamak isleýän adam ölende.  Ýüregimiz agyrar haçanda - seniň eden oňaýsyz herekediň seni maýyp bolmagyňa sebäp bolsa.   Ýüregimiz agyrar haçanda - şadyýan çagalaryň arasynda bir sebäp bilen maýyp bolan çaga olaryň böküp oýnaşlaryny synlap dursa...

#71. Hazynalar...
Hazynalar... Ynsan ýaşamak üçin iýip-içmelidir.  Emma köpler iýip-içmek üçin ýaşaýandyrlar.   Sadalyk - ynsany başgalardan tapawutlandyrýar.   Ýüzüñde dügürtigiñ bilen söýgüliñ garşysyna çykmaga utanýan ynsan, ölende günäleri bilen Allahyñ garşysyna çykmaga ýüzi bolarmyka?   Söýýänleriňiz üçin wagt aýryň, ýogsam wagt sizi söýýänleriňizden aýyrar.   Gelejegi satyn alyp biljek yekeje zat bar olam BUGÜN'dir...   Suw köpelse balyklar garynjalary iyer, suw azalsa garynjalar balyklary iyer, näme boljagy belli däl..   Ýüzüme bakyp, ýalan gülküniň ýerine ýüzüme garşy görkezilen hakyky bir ýigrenji saýlardym.   Ene süydünden adam bolmayan ynsan, sygyr süydünden öküz hem bolup bilmez ....    Dostlaryn zyyaratyna elin bosh gitmek, degirmene bugdaysyz giden yalydyr.   Ol gülende hemmeden üýtgeşik, owadan bolup gülenok. Diňe sen oňa aşyk bolanyň üçin şeýle bolup görünýär.

#72. Myhman.
Iki gün ýol ýöräp bir kümäniň gapdalyndan geçip barýarkak, dem-dynç almak niýeti bilen, onuň agzyndan garadyk. Kümäniň içinde bir aýala gözümiz düşende, bu ýerde myhman bolmak pikirinden el çekipdik. Gelin bizi gördü-de: «Geliň, arkaýyn ornaşyň» diýdi.  Ýöne biz şonda-da gelşiksiz görüp, tä adamsy gelýänçä daşarda oturdyk. Bir salymdan soň onuň ýoldaşy uly bolmadyk sürini öňüne salyp, örüden geldi.  Ol aýalyna bakyp:  «Bular kimler?» diýdi.  Gelin: «Bize gelen myhmanlar» diýip, jogap berdi. Ol bir düýäni getirdi-de, dyza çökerdi. Soň bize bakyp, soýuşmaga kömek etmegimizi sorady. Şeýdip, biz onuň iň gowy malynyň etini iýdik.  Ertesi gün ol ýene bir düýäni getirip: «Hany munuňam damagyny çalalyň» diýdi. Biz: «Onsuzam et kän ahyry. Düýnki düýäň etem ýeterlik bar» diýdik.  Onda öý eýesi: «Üstünden gün geçen et bilen (düýnki et bilen) myhman hezzetlemeýäris. Biz olara täze etden nahar äbermelidiris» diýdi.  Men ýoldaşlaryma ýüzlenip: «Eger bu ýerde uzak eglensek, onuň düýesi galmaz, şonuň üçin salymyny bermän ýola düşeliň» diýdim. Soň ýolbaşçymyza ýüzlenip, näçe puluň galandygyny soradym. Ol: «Dört ýüz dirhem» diýdi. Men ol puly we öz gapjygymdakyny hem goşup, (şol pullary) aýalyna gowşurdyk, sebäbi ol wagt adamsy öýde ýokdy.  Şeýdip ýola düşdük. Köp wagt geçmänkä, uzakdan ala-tozan bolup gelýän bir adama gözümiz düşdi. Biz biri-birimizden: «Bu kim?» diýip soraşdyk. Emma hiç kim ony uzakdan saýgaryp bilmedi. Golaýa gelenden soňra, onuň bizi myhman alan öý eýesidigini bilip galdyk. Ol atyň üstünde sarsman oturyp, bize naýza gezäp gelýärdi.  Men: «Wah, bagtymyz ýatdy. Beren pulumyzy az görendir» diýdim. Ol ýanymyza gelip durdy, biziň tabşyryp gaýdan zadymyzy öňümize oklap: «Alla siziň aýbyňyzy örtsün, bu zatlar näme? Muny yzyna gaýdyp alyň» diýdi.  Biz: «Dogrymyzy aýdýarys. Bizde mundan başga zat ýok ahyry» diýip, ötünç soramaga durduk. Ol bize bakyp: «Hudaý bar, hiç haçan siziň ýoluňyzdan ýöremerin. Men ýagşylygy satýan adamlardan däl» diýdi-de ol ähli zatlary üstümize oklap, ötägitdi.

#73. Sorag.
Bir gün bir ýagşyzadadan sorapdyrlar:  — Söýginiň diňe sözini edenler bilen söýgini ýaşaýanlaň arasynda näme tapawut barka?  Ýagşyzada: — Geliň, görkezeýin-diýipdir. Ilki bilen söýgini dilinden köňlüne geçirip bilmedik adamlary saçak taýarlap nahara çagyrypdyr. Hemmesini saçagyň başynda otyrdyp, tabaklarda gyzgyn çorba getiripdir. Çorbany içmek üçinem "Derwiş çemçesi" diýip boýy 1 metre ýakyn uzyn çemçe getiripdir. Ýagşyzada olara: — Çorbany çemçäniň sapynyň ujundan tutyp içiň-diýipdir. Saçagyň başynda otyranlar näçe synanyşsalarda çorbany içip bilmän saçagyň başyndan aýrylmaly bolupdyrlar.  Mundan soň ýagşyzada: — Söýginiň hakykatyna düşünip ýaşaýanlary çagyralyň saçaga -diýipdir. Bu gezek saçagyň başyna ýüzleri nurana, gözleri söýgi bilen ýylgyryp duran ynsanlar gelipdir. Hälki çorba bilen "derwiş çemçesi" bularyň öňünede alynypdyr. Bular welin çemçäniň sapyndan tutyp çorbadan doldyryp garşysynda otyranyň agzyna ýetirip biri-birini doýurypdyr we şükür edip saçagyň başyndan aýrylypdyrlar.  Ýagşyzada: — Ynha, kim saçagyň başynda otyryp diňe özüniň doýmagyny alada etse ol aç galjakdyr. Kim bolsa, dostuny we doganynyň aladasyny edip ony doýursa, ol hem dosty ya-da dogany tarapyndan doyuryljakdyr.   Şübhesiz şuny hem hergiz unutmaň:  Hakykat bazarynda alan dälde beren gazançdadyr. Beren el, alan elden elmydama üstündir!

#74. Gözbaş.
Her zadyň öz gözbaşy bolýar. Duşmançylygyň gözbaşy degişmedir, ol soňra möwjär gider. Urşuň başy hem sözdür.  Degişmäniň başy şatlyk-ahyry gynanç. Şygyr şahyrlaryň oýnawajy bolşy ýaly, ol hem pes adamlaryň güýmenjesidir. Köp degişmek ahyry gaharyňy getirer we keýpiňi bulaşdyrar.  Bir Lukmanyň aýdany:  《Hormatly adam bilen degişme, ýureginde kine baglar. Akmak adam bilen degişme, üstüňe topular》.  Köp degişýan adamlary sylamazlar, onuň üstüne sürünerler.  Bir akyldar öz ogluna öwüt berip şeý diýipdir:  《Oglum, hergiz ýaranjak bolup degişmegin. Bu gylyk bilen dostuňy begendirip bilmersiň. Ömrüm boýy synap gören zadymy aýdaýyn: Hem-ä goňşy bilen, hem de ýurekdeş dost bilen ýerliksiz degişmegin》.

#75. Ömrüň gymmaty.
- Ýeri, bu ýere nädip düşdüň? - Nädip däl, näme üçin. Men ajal perişdesi – Ezraýyl. Seni äkitmäge geldim. - Näme, eýýämmi? Şeýle irmi? Näme üçin? - Samsyk sowal. Wagty geldi, bolany. - Ýöne men islämok. Entek etmeli işlerim juda köp. - Näme iş ol beýle? – diýip, kürsüde jaýlaşykly ornaşan perişde sorapdyr. - Täze ýyldan soň meni ulurak wezipä bellemelidir! Kwartira, täze maşyn satyn aljakdym, Hindistana gidip gelmek hyýalym bardy. Planlaşdyran zatlam köpdi. - Bular bolgusyz zatlar. Seniň maddy arzuwlaryň bary bu maddy dünýäde galar. Janyň jesetden çykansoň, olary müdimilik unudarsyň. - Ýöne beýle ir ölesim gelenok!!! Belki, giçräk gelersiň, hä? Belki, ýokarky bilen bir zat edip ylalaşyp bolar?! Men… men çilimimi taşlaýyn! Ant içýän! - Eý adam, meniň bilen söwdalaşjak bolma! – diýip, Ezraýyl oňa gaşyny çytyp garapdyr. - Ýalbarýan!!! Men gorkýaryn! Islämok! - Siz hemişe-de isläňizok, hemişe-de gorkýaňyz. Näme üçin düşüneňok, iru-giç bary bir gitmel-ä bolarsyň. Ýene ýüz ýyldan gelsemem, sen şonda-da taýýar bolmardyň. - Onsoň meň ýagdaýym niçik bolar? Men günä işlerem-ä edipdim. - Munuň maňa dahylly ýeri bardyr öýdýäňmi? Bu seniň aladaň. Erk eliňdedi. Öňräkden pikirini etmeli ekeniň! - Aladasyny etjekdim-le, ýöne beýle ir öljegimi bilemokdym-da. - Ha-ha! Siz adamlar täsin-aý! – Perişde uzyn donuny çykaryp, ganatlaryny ýaýypdyr-da, – gitdik – diýipdir.  - Ýok! Men gitjek däl! Men entek maşgala bolubam ýetişemok-a! Çagamam ýok heniz. - Çagaň bolmaz-da öýlenmeseň. Özüňe mynasyp gelnem-ä tapmadyň. - Ýetişmedim! - Tapjagam bolmadyň – diýip, perişde gaharly seslenipdir. - Hudaý ýazmasa, nädeýin… - Sen muny Hudaýdan dilemediňem ahyry! - Näme dilemelidimi? Bilmändirin. - Mönsiremäňi bes etsene! Öňňin sen ýygnaga ýetişmek üçin wagty saklamagyny dilemediňmi Hudaýdan? Ýygnak seniň ykbalyňdanam zerur boldumy indi? - Sen mamla, men akmak! Ýöne men indi düzelerin! Öýlenmän, çaga-çuga görmän, ölüp gidiberip bilmerin ahyry! - Maksatlaryň birden üýtgäýdi-le. Ilki maşyn, Hindistandy, indi maşgala, çagalar boldy – diýip, perişde ýylgyrypdyr.  - Sen bularyň esasy zatdygy bilen ylalaşlarsyň-a? - Hawa, ylalaşýan. Ýöne birden sen özüňe gelinlik tapmasaň, şonda näme? - Taparyn! Hökman taparyn! Gözlärin! - Ynanamok! Sen öz burnuňdan aňryny görmeseň näme! Tutuş ömrüň netijesiz gözleglerde geçer. Ahyry bizar bolup, ruhdan düşersiň, dostlaryň senden ýüz öwrer, kesellärsiň-de, doglan günüňe nälet okap başlarsyň. - Eý Hudaý!!! - Onuň adyny aýtmagyňy bes et! – diýip, perişde aýagyny tarpyldadyp, ýere urupdyr. - Bagyşla! Başga çäräm bolmasa, men nädeýin? - Adam azaşan wagty, dogry ýoly tapmak üçin, ol ters ugra giden ilki nokadyna dolanýandyr – diýip penjireden ýagýan gary synlap duran Ezraýyl aýdypdyr. - Dogry! Men hut şeýle-de ederin! Indi düşündim! - Aý, goý-a?! - Hawa, men özümi bagtly duýan pursadyma dolanaryn! Bilýäňmi, bir döwür menem bir gözeli söýüpdim. Biz institutda tanşypdyk. Onuň şar-gara owadan saçlary bardy, gözleri mähirden, paýhasdan püre-pürdi. Ol köp ýigitleriň içinden meni saýlapdy. Ilkinji bakyşdan aşyk bolanlygyny aýdypdy. Sapaklardan soň biz köplenç seýilgähe, kafe, kitaphana giderdik, uzak wagtlap bile bolardyk, bize başga hiç kim, hiç zat gerek däldi. Aladam bar wagt hemişe oňa bil baglap biljekligime ynanýardym. Derdimi oňa gürrüň bersemem eýýäm hemme zat düzelen ýaly bolardy. Soňra bolsa biziň aramyza tow düşdi, şol pursat bir-birege el berip, ähli zada garşy durmaga güýjümiz ýetmedi, şeýdibem biz biri-birimizden hemişelik jyda düşdük. Ejizlik edipdiris. Henizem ýadymda, oňa elmydama gowy görjekligimi söz beripdim, iň gussaly ýeri – men ony entegem söýýärin. Ilki-ilkiler biz köplenç jaňlaşyp durýardyk, soňra bolsa olam galdy. Meniň öz durmuşym, onuň öz durmuşy! Ýogda-da, ol häzir nähilikä? Durmuşa cykyp giden bolsa gerek ýa-da özüniň gadyryny bilýän bir ýigide duşan bolsa gerek. Bilýäňmi näme, meniň oňa jaň edesim gelýär. Ýöne keýpine hal-ahwal soraşaryn, ýetip gelýän baýramy bilen gitlaryn. Rugsat berseň, men oňa jaň edäýeýin? Ýöne otagda onuň diňe ýeke özüdi…

#76. Ynamyňyz gorkyňyzdan güýçli bolsun!
Bethowen Saz mugallymy oňa kompozitor hökmünde ondan hiç hili umyt ýoklugyny aýdypdyr.  Roden Yzagalak okuwçy eken, sungat mekdebiniň synaglaryndan üç gezek ýykylypdyr, kakasy bolsa ogluny tentek hasaplaýar eken.  Karuzo Mugallymy onda owaz ýok, ol hiç haçan hem aýdym aýdyp bilmez diýip hasap edipdir.  Tomas Edison Mugallymlary ol barada nämedir bir zat öwrenip bilerden ol juda akmak diýer ekenler. Ýerleşen ilkinji iki işinde onuňky hiç ugruna bolmandyr, ikisinden hem onuň önjeýli däldigi üçin işden boşadylan eken.  Genri Ford Başlan biznesi 5 gezek şowsuz bolupdyr.   Albert Eýnşteýn  4 ýaşa çenli gürlemändir. Mekdepde ýaramaz okapdyr. Ata-enesi hem, mugallymlar hem ol akyl taýdan ösmedikdir öýdüp pikir edipdirler. Ony mekdepden çykarypdyrlar. Soňra bolsa ol Sýurihdäki politehniki mekdebiň synaglaryndan ýykylypdyr.  Uolt Disneý Fantaziýasynyň we täzeçillik ideýasynyň ýoklugy üçin, gazatden işden kowlan eken. Şondan soň hem onuň başyna baran bizneslerinde tozan gezegi köp bolupdyr.  Merlin Monro Prodýuser oňa oýnap bilmeýänligini, şeýle-de özüne çekijiligiň ýoklugyny aýdypdyr.  Bitlz  Ses ýazgysy studiýasy «owazyň ýaramazlygy» sebäpli, bu topardan ýüz dönderipdir.  Harrison Ford Ýokary wezipeli adamlaryň biri aktýorlyk hünäriniň onuň üçin däldigini we munuň bilen çynlakaý meşgullanmak hakda pikir hem etmezligini ýaňzydypdyr.  Ömrüniň ahyrynda Uinston Çerçili universiteda söz sözlemek üçin çagyrylypdyr. Ol razylyk bildirip, gelipdir-de, diňe ýeke jümläni aýdypdyr:  «Hiç haçan, hiç haçan, hiç haçan ýeňilmäň!». Şunluk bilen onuň çykyşy tamamlanypdyr. Diňleýjiler onuň mundan zerur zat aýtmak islemändigine düşünipdirler. 

#77. Durdäneler...
Kelläňizi kineler bilen zaýalamaň, ýogsam onda ajaýyp pursatlar üçin ýer galmazlygy mümkin.   Sabyr edenler, gara dagy ýer eder, bisabyrlar haýyr işi şer eder.  Berimsiz baýlara barandan, keremli daglara bar.  Başgalaryň bagtyna begenýän adamyň özi hemişe bagtly bolar.  Süýji bolma, ýogsam seni iýerler; ajy bolma, ýogsam seni tüýkürerler.  Kelläňi näme bilen doldurýandygyňa örän ünsli bol, sebäbi sen soňra hiç wagtam ondan hiç zady silkip çykaryp bilmersiň.  Elinde gowy kitaby bolan adam, ýeke bolup bilmez.   Geljegiñde öñüñden çykjak kynçylyklardan gaçmaklyk edil ýaşamaly durmuşuñdan gaçan ýalydyr...  Adam iki Ynsanyñ ÿûzüni unutmaz... Gereklàninde ýanynda bolanyny.., kösenen gününde taşlap gideni!

#78. Biz diňe öz gözleýän we pikirlenýän zadymyzy görýäris.
Eger-de siňekden daş töwerekde gül barmy diýip sorasaň: - “Daş töwerekde diňe hapaçylyk bar, hemme ýerler hapa” - diýip ähli hapa ýerleri sanap berer.  Eger-de bal arysyndan daş töwerekde hapaçylyk barmy diýip sorasaň: - “Hiç hili hapaçylyk görmedim. Daş töwerekde diňe güller bar. Ähli ýerler owadan.” - diýip jogap berer. 

#79. Eneden sorag.
Bir Eneden sorapdyrlar:   Çagalaryň haýsysyny has gowy gorýaň?  Olam jogap beripdir: Haysysy ýaraman ýatsa, gutulýança!  Haýsysy çykyp gitse, gelýança!  Körpämi, ulalýança!   Hem-de HEMMESINI, dirikäm...

#80. USSAHANA.
Bir gün lukman maşynyny ussa oňartmaga alyp barýar. Ussa maşynyn kapodyny açyp:  - Ikimiziň edýan işimiz ýaman menzeş.  Meselem men häzir maşynyň öňüni açyp nirede nähili näsazlyk bardygyny seredip görerin, arassalaryn, oňararyn. Çalşmaly bolsa ýagynam çalşaryn, gerek bolsa dwigatelini hem çykaryp täzesi bilen çalşyp bilerin. Name üçin men 10-20 manat gazanyan, siz bolsa millionlap gazanyaňyz?  Lukmanyň jogaby:  - Bu aýdan zatlaryň hemmesini dwigatel işläp durka etjek bol bakaly...

#81. Ÿylgyryş. 
Kiçijek gyz ýat bir adama ýylgyryp bakdy... Çagajygyň bu päk ýylgyryşy ol adamda mähir duýgusyny oýardy. Onuň geçmişde özüne ýagşylyk eden dostuna sag bolsun aýtmandygy ýadyna düşdi. Ol dostuna jaň edip, ak ýürekden hoşallyk bildirdi.   Dosty begenjinden ýaňa her gün günortanlyk edinýan naharhanasynda işleýän zenana ep-esli pul peşgeş berdi.   Zenan şeýle uly möçberdäki puly ilkinji gezek alşydy. Ol öýe gaýdyp barýarka ýol ugrunda oturan gedaýyň papagyna eslije pul oklady.   Iki gündür bogazyndan zat geçmedik gedaý hezil edip, nahar iýdi. Soňra bolsa ýekeje otagly öýüne tarap ugrady. Ýol ugrunda üşemekden ýaňa busurylyp ýatan güjüjegi goltugyna saldy. Güjüjegem gijäniň sowugyndan halas bolandygy üçin bagtlydy.   Gijäniň ýarynda binada ýangyn çykdy. Güjüjek tüssäniň ysyny alyp, üýrüp, uwlap başlady. Güjüjegiň sesine ilki gedaý soňra bolsa jaýyň ähli ýaşaýjylary ördi. Ene-atalar çagalaryny alyp, köçä çykdylar we ölümden halas boldular.   Şularyň ählisi bahasy bolmadyk ýekeje ýylgyryşyň netijesi...

#82. Maslahat.
Eger sen arzuw edip bilýän bolsaň, onda öz arzuwyňy durmuşa geçirmegi hem başararsyň!   Üstünlik ukyp bilen däl, isleg bilen döredilýär.   Kynçylyklar päsgel bermek üçin däl, sapak bermek üçin gelýär.  Mümkinçilik bar bolsa, köp zady amala aşyryp bolar, isleg bar bolsa, hemme zady...   Eger sen bir ajaýyp gün nämedir bir beýik zady döretmekçi bolýan bolsaň, ýatda sakla:  Ol ajaýyp gün — şu gündir!

#83. Adamlar...
Adamlar - galamlar ýaly.  Käbirleri döwulýär.  Käbirleriniñ ujy kütelýär.  Käbirleri bolsa ujuny artyp , Ýazmagyna dowam edýär.

#84. Dert agajy.
Jaýymy oňartmak üçin tutan ussam, işiň birinji güni gija galyp gelipdi. Onuň ýolda maşynynyň tekeri ýarylypdyr. Getiren tokly abzallarynyň hem käbiri bozulany üçin, şol gün ibaly iş hem edip bilmedi. Öýüne gaýtmakçy bolanynda welin, maşyny işlemän durdy. Bu sebäpli ony özüm öýüne taşlamaly boldum. Ýolda gidip barýarkak, ussa saň-gaty bolup, maňa sowuklaç gözleri bilen garaýardy. Öýüne barynymyzda, maşgalasy bilen tanyşdyrmak üçin, öýüne girip çaý içip gitmegi mürähet etdi. Öýüne tarap ýörap gelýarkäk, ol bir agajyň öňünde säginip, iki eli bilen agajyň şahalarynyň ujuny elleşdirdi. Gapy açylanynda welin ussa bütinleý üýtgäpdi. Hälki salyk ýüzde indi ýakymly bir ýylgyryş peýda bolupdy. Onuň ilki bilen, nazary aýalynyň yssy nazary bilen kaklyşdy Soňra bolsa ol ylgaşyp gelýän iki perzendini görüp, olary bagryna basdy.  Çaýlaşanymyzdan soňra meni ugratmaga daş çykanynda, ondan öýe girmänka şol agajyň şahasynyň ujuny näme üçin elländigini soradym. Ol maňa şeýle jogap berdi: - Şol agaç meniň dert agajym. Isleseň-islemeseň käwagt işde näsazlyklar ýüze çykaýýar. Ýöne ol meseleler meniň maşgalama degişli däl. Şonuň üçin hem men işdäki meselelerimi her gün agşam öýe gelenimde, işikdäki şol agaja asýan. Ertir bilen bolsa şol meseleleri ýene-de ol ýerden alýan. Emma welin bir zada haýran galaýmaly. Ertir bilen olary almakçy bolanymda, olaryň asan wagtymdakydan has azalandygyny görýän.

#85. Yşk ody.
Derýanyň bir kenarynda bir ýigit, beýleki kenarynda peri-peýker ýaly gyz bar eken. Olar bir-birlerine aşyk bolupdyrlar. Ýigit her gün ir bilen derýadan ýüzüp geçip, söýgülisi bilen tapyşýarmyşyn. Olar gijara çenli derýanyň ýakasynda derdinişip oturýarmyşlar. Gün ýere eňegini berip ugranda ýigit gyzdan rugsat alyp, ýene-de derýanyň beýleki kenaryna ýüzüp geçýärmişin. Şeýdip gün yzyna gün, aý yzyna aý aýlanyp duranmyşyn. Bir gün ýigit derýadan geçip, öz ýarynyň ýanyna barypdyr. Agşamara ýigit yzyna dolanmakçy bolanda bir zatlar aňyp, gyza:  - Asyl, sen körmüdiň? – diýip sorapdyr.  - Howwa! Gyz ýigide nazaryny dikip:  - Ýalbarýaryn, bu gün derýadan ýüzüp geçjek bolma! Ýigit ýarynyň diýenini etmän, ýene-de derýadan ýüzüp geçip, öýüne gaýtmakçy bolupdyr. Emma derýanyň ortasyna ýetip bilmän, gark bolupdyr.   Aslynda ol ýigit ýüzüp bilenok eken. Ony her gezek derýanyň gursagynda çabrap duran yşkyň güýji geçirýän eken. Yşk ody öçensoň bolsa...

#86. Saýlaw.
Adamda hemme kişa ýagşylyk etmage mümkinçilik bolman biler.. Emma hiç kime ýamanlyk etmezlige welin mümkinçilik bardyr...

#87. Ogurlyk.
Oglanjyk diňe ejesi bilen ýaşaýardy. Ol ejesini diýseň gowy görýärdi. Ýöne oglanjygyň bir erbet endigi bardy. Ogurlyk edýärdi. Ejesi onuň bu endigini taşlatjak bolup näçe jan etse-de, oglanjyk özüniň bu endigini taşlamady. Bir gün ejesi oňa şeýle diýdi: - Oglum! Saňa “etme” diýip käýýäp-urup gördüm, emma peýdasy bolmady. Seni gowy görýän. Bu sebäpli hem seniň bu endigiňi taşladaryn. Mundan beýläk kesekiň zadyna el uzadaýsaň, ine şu demri gyzdyryp eliňe basaryn. Belki, sen şonda düzelersiň.  Bu sözlerden soň, oglanjyk esli wagtlap ogurlyk etmedi. Ejesiniň diýeninden çykmady, bir aýdanyny iki gaýtalatmady. Emma bir gün oglanjyk ýene-de ogurlyga başlady. Ol öýe kesekiniň zatlaryny getirip başlady. Ejesi oglanjygyň edýänlerini bilmedik boldy. Emma bu ýagdaýdan bir çykalga tapaýmalydy. Ejesi ogluny ýanyna çagyryp: - Oglum! Hany bärik gel-de iki kisäňi hem boşalt- diýdi.  Oglanjygyň kisesinden bir çakgy, bir galam, bir bozguç, bäş-alty aşyk hem birneme pul çykdy. Bularyň hiç haýsysy hem özüniňki däldi.  Ejesi: - Bulary nireden aldyň? - diýip sorady. Ogly sesini çykarman, dymyp durdy.  Oglanjygyň ejesi bir bölek demri alyp oda sokdy. Demir gymgyzyl bolanda, ogluny çagyryp: - Eliňi uzat!- diýdi. Ogly öz ýalňyşyny bileni üçin, elini uzatmaly boldy.  Ejesi birsalym sägindi-de şeýle diýdi: - Oglum! Ogurlygyň nähili erbet zatdygyny öz gözleriň bilen görmegiňi isleýärin. Bu jezany sen çekmelidiň, ýöne seniň ýeriňe bu jezany özüm çekjek. Ejesi oglunyň elini göýberip, gyzgyn demri aldy-da öz eline basdy. Ol ýanan elini ogluna görkezip: - Elime seret, oglum! Gözleriňi aýyrman seret. Ogurlyk edip maňa şeýle ýara salandygyňy unutma- diýdi.  Oglanjyk soň-soňlar hem bu wakany dostlaryna gürrüň berip, her gezegem hekaýatyny şeýle soňlardy: - Şol günden soň hiç haçan ogurlyk etmedim. Erbetliklerim bilen öz-özüme zyýan berşim ýaly, söýýänlerime-de zyýan berýändigimi gördüm.

#88. Ýureksiz oglan.
Ýaş ýigit ala-garaňkyda bir zada aýagynyň degendigini duýdy. Egilip seretdi... “Eý Allam!..” Aýagynyň aşagynda bir ýürek ýatyrdy. Diri we janly. Ony eline alanda, gorkusyna tas ýüregi ýarylypdy. Sebäbi ýürek täzedi we yssydy. Ýigit eline ýapyşyp, bir synasyna öwrülip barýan bu ýüregi zyňmak isleýärdi, ýöne bir näbelli duýgy ony beýtmekden saklaýardy. Birden onuň kellesine ýüregiň eýesini tapmak pikiri geldi. Baryp golaýdaky bir öýüň gapysyny kakdy we gapyny açan gyza:  -Bu ýürek siziňkimi? Ýaňy tapdym – diýdi. Gyz: -Men ýüregimi üç aý mundan ozal tanyşan we soňra meni taşlap giden bir biwepa birine berdim. Goňşymyzdan sorap gör – diýdi. Goňşy öý uly bir köşkdi. Ýigit onuň eýesinden: -Bu ýürek siziňkimi, jenap? – diýip sorady. Baý adam: -Men ýüregimi mal-dünýäge çalyşdym. Goňşy öýde bir alym ýaşaýar, şondan soraň. Özüniňki bolmasa-da eýesini tapyp berer – diýip jogap berdi. Ýigit sowap başlan ýüregi goňşy öýdäki dana görkezdi: -Ýürek siziňkimi, ýaşuly? -Men ýüregimi ýalňyz Alla tabşyrdym, oglum.  Onuň eýesini öz Eneň-Ataňdan soramaly ekeniň. Oglan: -Enem hem Atamam garrap, derdi artdy. Men olardan bizar bolup urşup gaýtdym. -Diýmek uruşdyň!.. – diýip, garry pyşyrdady we ýigidiň ýanyna geldi. Gelşi ýaly hem onuň köýnegini ýyrtdy. Ýaş ýigidiň çep gursagynda ýürek ýaly ululykda bir boşluk bardy... (ýureksiz oglan)  Ene-Atalarymyzy ynjytmalyň... Shu hekaya esaslanyp pikir edeliň...

#89. Bar.
Bu Dunýade Aglajak Bar, Guljek Bar  Gül Ysgap, Başga Güli Aljak Bar,  Bar Zat Pul Bilen Düzelýan Bolsa,  O Dunýaden Bu Dunýa Geljek Bar..

#90. Töleg.
Bir oglanjyk Ejesiniň ýanyna gelip oňa bir zatlar ýazylan kagyzjygy uzatdy.  Ejesi gap-gaçlaryny ýuwmasyny goýup, elini öňligine supurdide kagyzy alyp okamana bashlady..  * Gapydaky gòk otlary gyrkanym üçin 10 $  * Bu hepde otogymy arassalanym üçin 5 $   * Bazara gidenim üçin 5 $  * Jigime seredenim üçin 5 $  *Hapalary dökenim üçin 5$  *Mekdepde bahalarymy gowylanym üçin 10 $  * Howlyny syranym üçin 5$   Jemi berginiz = 45$  Ejesi bulary okap bolandan soň özune garaşyp duran oglyna seretdi.  Soňra, Eje eline ruçkany alyp...  *Seni 9ay gowramde goterdim mugt  * Seni esli wagt emdirdim mugt  * Kesellan wagtyn yanynda boldym, elimden gelenini etdim. Seniň üçin Alladan dileg etdim mugt   * Şunça yyllap her durli sebapler üçin gozyash dökdum mugt  * Gijeler seni alada edip ukysyz geçdim mugt  * Dokuşdiren zatlaňy ýygnadym mugt  * Naharyny tayyarladym, eşikleňi utukledim mugt.  Oglum bularyň hemmesini goşsaňam hakyky soýginiň, menin saňa bolan soýgimiň bahasyna yetmeyanligini görersin. Ol soýgi hem mugtdyr, aslynda!  Oglanjyk ejesinin yazan zatlaryny okanda, gözleri yashdan doldy. Ejesine "Eje, seni soyyarin"- diyip gujaklady. Sonra ejesinin elindaki ruçkany alyp ullakan harplar bilen sheyle yazdy..  "HEMMESI TOLENDI"

#91. Näme üçin?
Köpleri söýyarler pul, baýlyk uçin... Köpleri söýyarler shirin söz uçin... Köpleri söýyarler gözel yuz uçin... A siz kimi söýyäňiz, we name uchin???

#92. Sen mydama ýüregimde.
Jigimi ýatyrmak üçin, oña erteki okap berip otyrdym. Ertekiñ :"Şazada gyzy bir görende aşyk boldy" diýen ýerine ýeten mahalym jigim:   - Aşyk bolmak näme zat?- diýip sorady. Men mylaýym ýylgyrdym. Señ bilen ilkinji tanyşlygymyz ýadyma düşdi...  Işden boşanymdan soñ, öýe gitmek üçin duralga tarap ýöredim.  Ýetip barýarkam saña gözüm düşüpdi. Sen dostlaryñ bilen duralgada adamlary gülüşdirip, geçene lak atyp otyrdyñ.  Bu bolşuñy halaman içimden: "Bolan bolşy näme gyz, muñ indi. Edepsiz ekeni" diýipdim.  Ýanyña ýeten mahalym, senem maña bir zatlar diýipdin.  Ýöne, men diñledim, üns bermedim. Duralgada çetiräk ýerde durup, öz awtobusymyñ gelmegine garaşdym.  Sen ýanyma gelip: "Göwnüñize degen bolsam, bagyşlañ gözel gyz" diýdiñ. Utanjymdan gyzardym, ýere seredip durşuma, aýdan sözleriñi eşitmezlige saldym.  Sen weli, el çeker ýaly däl: "Siz ýaly owadan gyza öñ hiç duş gelmändim".  "Bäh, bu suwjuk indi maña lak atan bolýarmy?!  Şuña birki agyz aýdyp,gaýdyp gürlemez ýaly edeýinle" diýip, içimi gepledip, gaharly gözlem bilen saña seretdim.  Ýyldyrym çakyp, asman bilen zemin gapyşandyr öýtdüm.  Ýüregim çalt-çaltdan urup, ola gürlemek ekeni hat-da, agzymy hem açyp bilmändim.  Göýä, biz duralgada däl-de, ýedi gat asmanda.  Diñe ikimiz...  Awtobusyñ gelmegi meni özüme getirdi.  Bolup durşuma utandym. Sesimi çykarman, awtobusa mündüm....?!  Jigimi ýatyryp, öz otagyma geldim.   Seretsem, el telefonyma hat gelipdir.  "Gijäñ rahat bolsun, janym"...

#93. Oýlanma.
Wagt bu diýseň gaty geň zat... Biz haçanda gyssananymyzda wagt haýal geçýân ýaly,a garashanymyzda bolsa tersine... Düýn gamsyz aladasyz çagajykdyk.... A bu gün bolsa Allajan nesip eden talyplyk döwrümizem geçip barýa.. kim Bilýâ ertir nâm boljagyny...  Adama ömür bir gezek berlişi ýaly hakyky söýgâm bir gezek belilýâ diýleni dogry bolsa gerek. Aýdýalar Allatagala bu âlemi ýaradanda hemme janly jandarlary öz jübüti bilen ýaratdy diýp... kâwagt pikir edýân meniň jübütüm kimkâ???  söýgi sözüni eşidişim bilen birinji bolup seniň owadanja gülüp duran keşbiň göz önüme gelýâr. Şol wagt meniň özümiňem ýylgyranymy duýman galýan...Menem hakyky bagtymy tapdym diýsem ýalňyşmasam gerek... Ön bu ýagdaýa düşüp görmândim, Hawa Gülşat, men seni söýýân ýöne söýgide esasy zat söýmek dâl, söýülmek eken,  esasy zat bagtly bolmak dâl, bagtly etmek eken... Men mydama özüme gymmatly adamlary ýitirmekden gorkup ýaşaýan, we kâwagt özime şeýle sorag berýân meni hem ýitirmekden gorkýan adam barmyka?! Hawa men seni ýitirmekden gorkýan... Ön çekinýadim, ýöne hâzirem şu zatlary ýüzüne aýdyp bilmesem gerek...Bilýân hakyky bagta ýetmek kyn.. ýöne men hemme kynçylyklara döz gelerin. Esasy zat seniň söýgiňi gazanmak. Öz maksadyňa ýetmek isleseň oturup arzuw etmeli däl-de hereket etmek gerek, men hem öňümde maksat goýdum, we şol maksadyma-da ýeterin.

#94. Baryňa şukur et - gadyrny bil!
Durmuşuňa zeýreneňde, pikir et dünýeden ir gaýdanlar barada..  Yoldaşyňa zeýreneňde, göz õnuňe getir näçe çykmadyk gyzlar durmuş gurmak barada arzuw edyäler..  Öz garagol çagalaňa zeýreneňde, oýlan näçe çagasy bolmayan maşgalalar bar, gije-gündiz Alladan çagajyk ibermegin dileýarler...

#95. Durmuş.
Her gun irden Afrikada keyik oyanyar. Ol yolbarsdan gaty ylgamaly, yogsa ol helak bolar. Her gun irden Afrikada yolbars oyanyar. Ol keyikden-de gaty ylgamaly, yogsam ol aç öler.  Tapawudy yok kim sen - keyikmi ya yolbars. Haçan gun doganda, ylgamaly.

#96. Iki ganat.
Biziň her birimizde iki ganat bar: Ata we Ene. Olar bar wagty biz uçyarys. Yone gaty agyr degya bir ganat bilen uçmak... hasam beter pyyada yoremek... Allajan hemmaňize iki ganatyňyz bilen uzak uçmagyňyzy arzuw edyarin! Ene - Ataňyzy ayap saklaň! 

#97. $86400
- Göz öñüñe getir... Sen ýaryşda utduñ. Saña sowgat hökmünde dünýä banky günde 86400$ berýär. Ýöne bankyñ iki sany şerti bar. 1-nji şerti günde berilen 86400$-yñ sowup bilmedik bölegiñi yzyna alýar, ýagny sen ertire pul üýşürip bileñok. Her gün täzeden 86400$ berilýär. 2-nji şerti bank islän wagty we duýdansyz pul bermegini bes edip bilýär. Şonda sen näme ederdiñ? - 86400$ ählisini sowjak bolardym. Özüm üçin we gowy görýän adamlarym üçin sowgat alardym. Hatda tanamaýan adamlarymada kömek etmek üçin sowardym. Belki men şol puluñ ählisini bir günde özüm üçin sowup bilmern, ýöne tanaýan we tanamaýan ähli adamlarymyñ durmuşyna bagt getirjek bolardym. 86400$-yñ köpügine çenli peýdalanjak bolardym... Ýöne sen muny näme üçin soradyñ? - Aslynda biziñ durmuşymyz şeýle bir bank. Bize günde 86400 sekunt berilýär, gije ýatanymyzda bolsa ulanmadyk ähli sekuntlarymyz biderek ýitip gidýär we bu durmuş islendik wagt duýdansyz gutaryp bilýär. Yöne näme üçindir adamlar durmuş hiç haçan gutarmajak ýaly ýaşaýarlar. Wagty tygşytsyz we biderek zatlar üçin sarp edýäler...

#98. 
Kaka işden yadap geldi, ogly oňünden ylgap çykdyda - kaka ishde sagadyna naçe gazanyaň? diyip sorady.. ýadap gelen kaka gaharlanyp saňa name? diydi. Ondada çaga yylgyryp aydayda diydi, kakasyda 20manat gazanyan diydi. Çaga kakasyndan - 5manat beray diydi. Kaka hasam gaharlanyp - saňa oynavaç almana pul gazanamok diyip çagaň yüzüni alyp öz otagyna kowdy. Kaka çöregini iyip bolup gahary yatyshan soň oglyna gygyranna gynanyp name uçin pul soranny soramandyryn diyip oglynyň yanyna bardy. Oglumy al 5manat diyp berdi, ogly yylgyryp aldyda yassygynyň ashagyndan pullaryny aldy ony gören kaka gaharlanyp... Pulyň bar bolsa näme uçin sorayaň sen oynavajyňa berere pulum yok diyip ayytdyma! Ogly yylgyrdyda kakasyndan alan 5manat hem oňki pulyna goşdyda kaka me 20 manat ertir 1sagat ir gelay agsham naharny bile edinäyeli diydi..

#99. 
Biz, wokzalyň ýanyndaky kafelaryň birine girip barýarys. Yzymyzdan iki adam girýä we aýdýar: "Bäş kofe! - ikisini içeris, üçüsini howada asyp goýaýyň". Gidip bäş kofýaň puluny töleýäler. Iki kofýany içýäler, soňam çykyp gidýäler. Men ýanymdakydan soradym: "o näme boldygy howada asyp goýlan kofe"? Olam aýdýa: "garaş biraz"! Soň başga adamlar girýa, iki gyz kofesyny içýa, töleýa we gidýäler, bolmalysy ýaly. Soň üç adam girýä, ýedi kofe zakaz edýäler: "üçüsini içýäris, dördüsi howada asylan". Ýedi kofýaň puluny töleýäler, öz üç kofesyny içýäler we turup gidýäler. Soň bir ýaş oglan iki kofe zakaz edýä, diňe birini içýa, ikisiniň puluny töleýa we çykyp gidýä. Şeýdip ýanymdaky bilen öýläne çenli gürleşip oturupdyrys. Gapylary açyk durdy, günüň şöhlesi düşüp duran gapa seredip otyrdym. Birden bir kölegäni gördüm, ýuwaşlyk bilen süýşüp gelýar gapa tarap. Haçanda ol gapyň agzyna ýetip, bara golaýlanda, görsem ol bir garypja adam eken. Ol garyp bende kafe jyklap: "Howada asylan kofe barmyka"?  Ol öz boluşly bir sadaka eken, diňe kofe dälde naharam goýarlar. Ol Niapoldan gelýän däp eken. Muny göz-öňune getirmek kyn biziň dowrümizde. Ýöne, diýseň owadan däp eken.

#100. 
Arada aw gaty gowy boldy, aňsatlyk bilen möjegiň hinini tapdym. Ene möjegini şo wagt goşa tüpeňim bilen atyp öldürdim, itim bolsa iki çagasyny çeýnäp taşlady diyip, aýalyma öwünip otyrkam daşdan möjegiñ sesi gelip gitdi. Adatdaky ýaly ulanokdy, ol sesde gam bilen gussa bardy. Ertesi irden süýji ukyda ýatyrkam howluda bir üýtgeşik ses tuzurdy, sho durşuma ylgap çykdym, seretsem öýumiň ýanynda äpet mojek dur. Itim zynjyrda daňylgy oňa ýetip bilenokdy, ýetäyende-de kömegi degmezdi. Ýanynda bolsa meniň gyzym hezil edip guýrugyny oýnap dur. Hiç zat edip bilemokdym şol pursat, gyzymam özüne howp abanýany bilenokdy. Möjek bilen başa-baş gözune seredip, olam meň gözüme. "Olaryň maşgala başy" göni düşündim. Dodagymy gymyldadyp pyşyrdadym: "Gyzyma degme, gowsy meni öldür". Gözlerim ýaşdan doldy. Gyzym sorady: Kaka, saňa näme boldy? Möjegiň guýrugyny taşlap ýanyma ylgap geldi. Bagryma basyp, gujagyma aldym bir elim bilen. Möjek bolsa ýanymyzdan gitdi, ol gyzymyda, maňada hiç zat etmedi, ony gama batyryp agyr güne salanym üçin, onuň möjegini we iki çagasyny öldürenim üçin. Ol aryny aldy, bir damja gan dökmän aryny aldy. Ol adamlardan güýçlidigini görkezdi. Ol öz içindäki ajyny maňa geçirdi, şonuň bilen hem iki çagasyny öldüren adamdygymy maňa dürs aňlatdy.

#101. Söýgi
Köp adamlar çyn söýgi barada arzuw edýärler. A siz bilyäňizmi hakykatdan ol näme zat? Ol bir ýöne yzygider romantika däl, günde irden bile turmak ýa-da tutulan toý we çagalar. Olardan öň siz hökman dadyp görmeli zatlaryňyz: ýalan sözler, öýke-kine, göwne gegmek, ýetmezçilik-kemçilikler. Bu zatlardan hemmesi geçyä, kim söýmäge synanşýan bolsa, kim öz ýaryny gözleýän bolsa. Ýöne, ýokardaky sanalan zatlary bagyşlap bilýän adamlar - hakykytdan söýüşýändirler. Olar hiç zatdan gorkanok. Olaryň söýgisi hiç zatdan gorkanok. Sen öz durmuşyňy oňa sowgat berip biläýjek adamyňy seçip al. Öz içki dünýäňi. Şol adam üçin öz ulumsulygyňy depeläp biljek. Ony birinji planda, özüñ ikinjä çekilip biläýjek biri bolsa, hakyky söýgi şoldyr..

#102. 
Bir adam durmuşynda eden-etdilik bilen ýaşayardy.  -Boş gezeniňe zat yok, akyllanyp haýyr işleri edeýin, adamlara kömek edýin diýip düzelmek karara geldi. Adamlara kömek edip, ýagşy işleri edýädi, ýöne özüni gowy tarapa ütgeýänligini duýanokdy.  Bir günem köçede baryaka - seretse öňünden barýan bir garryja dayzaň paltosynyň iligi sypyp ýere gaçya. Gördide pikir etdi: "Hm..gaçanda näme, kiçijik ilik, görseň öýünde dolup ýatandyr, galdyryp durmaryna, biderek zat". Şonda-da hümürdäp yerden galdyrdy, daýzaň yzyndan ýetdide berdi we ýadyndan çykardy. Soň ol adam öldi, görse terezi: çepinde - oň ýaman işleri aşak sallap dur, sagynda bolsa hiç zat yok.  "Wah, - diydi ol adam - bärdede meňki şowly däl!" Seretse, - perişdeler iligi getirip goýalar...sag tarapdaky ýagşy işleri çepindendäki ýaman işlerden agyr geldi. "Nädip ýekeje ilijik meň hemme yaman işlerimiden agyr geldika" diyip geň galdy. -Näçe gowy işler etdim welin, olaryň birem görünmedi. Perişdaň şeý diyip jogap berenini eşitdi: - Sen gowy işleri etdim diyip, buýsanyp ýören zatlaň yitip gitdi. Diňe şujagaz ilik bolsa, ony hem sen yadyňdan çykardyň, şol seni heläkçilikden halas etdi.

#103.
Käwagt bize ýekeje damja batyrlyk ýetenok, şol damja biziñ durmuşymyz üýtgedip biljek ahyryn. Şonuñ üçin Hudaýdan ýeñil durmuş soramañ, sizi has güýçli etmegini sorañ.

#104. 
Ýegiptda sada bir yigit yaşayardy, günä işlerden daş durup, durmuşyň diňe dogry yolundan yöreýadi. Bir näçe ýyl bäri ýoldan çykarjak bolýan şeytan muňa söz beryä, hič yolunda durmajagyna, haram işlere gandyrmajagyna eger üç günä işleriň birini etse.  Şeýtanyň hödürleyän zatlary: adam öldürmek, zyna etmek, serhoş bolmak.  - Şol üç işleriň haýsam bolsa birjigini etseň, galan ömrüňe hiç azdyrmaryn öz parahat durmuşyň bilen ýaşarsyň. Ol ýigit pikir etdi: adam öldürmek - gorkunç, sebäbi munuň özi iň uly günä iş, jezasy hem agyr Hudaýyň öňünde hem bu dünýede. Zyna etmek - utanç, biriniň arassa tenine degip, namysyny gaçyryp bolmaz. Bir gezek arak içip, serhoş bolmagyň günäsi gaty agyr däl, onsoňam yatyp tursaň serhoşlyk çalt geçip gidyä. Gidip arak içeyin, serhoş bolyançam, şondan soň şeýtanyň zulumyndan azat bolaryn we arkaýyn ýaşaryn. Şeydip el goşlarny alyp şähere gidyä we kiciriräk meýhana girip içip başlaýa. Şeýtanyň zulumi bilen gapdalynda oturan ýeňil häsiyetli bir ayal bilen gürrüňdeş bolya. Kellesi gyzyp bular onuň öýüne gidýäler, ol aýal bilen günä iş edip ýatyrka, üstünden äri gelýä. Aýalynyň ikilik edenini görüp äri ol ýigide topulyp, urup başlaya, ol ýigit hem urşup ondan üstün çykýa we ony öldürýa.  Şeýdibem ol sada yigit bir günde şol üç günä işleri edýa: zyna hem adam öldürmek, serhoşlykdan başlap. Sersag wagty bu günä işlerirden daşda durup, pikirem etmeyän halyna, serhoş ýagdýada arkaýyn, çekinmän edýär we näçe ýylky eden azaby biderek bolýar.


#105. 5 sany manyly we gysga hekaýa. 
1) Bir gün  fermada syçanjyk syçan gapanyň gurulandygyny görüp, towuga, goýuna we sygyra aýdýar. Olar bolsa:           - “Syçan gapan seniň aladaň, biziň meselämiz däl.” - diýip jogap berýärler.   Bir az wagtdan soň syçan gapana ýylan düşýär we fermeriň aýalyny çakýar. Bu sebäpli fermer aýaly üçin towukdan çorba taýýarlaýar, hassany soramana gelen myhmanlary naharlamak üçin bolsa goýuny soýýarlar, ahyr soňunda fermeriň aýaly ölende ýasa gelen adamlar üçin sygyry soýýarlar. Syçanjyk bolsa öz hininden bu ýagdaýy synlap durýar.   Moral: Eger-de bir zat size göni degişli bolmasada size zyýan degmez diýip pikir etmäň.    2) Beýik agajyň depesinde bir bürgüt hiç zat etmän dynç alyp otyr ekeni. Agajyň düýbüne bir towşanjyk gelip:   - “Bürgüt aga menem hiç zat etmän siziňki ýaly oturyp bilerinmi?” - diýip soraýar.   - “Elbetde, oturyber.” - diýip bürgüt jogap berýär.   Towşan agajyň aşagynda dynç alyp oturmana başlaýar. Bir az wagtdan tilki gelip towşany iýýär.   Moral: Hiç zat etmän dynç alyp oturmak üçin siz örän, örän ýokarda oturmaly.    3) Bir gün fermada at ýarawsyzlanýar. Weterinar gelip:   - “Eger irden gowylaşmasa we ýerinden turmasa, men only ömürlik ýatyrarn” - diýýär.  Ir bilen at ýerinden turmaýar we goýun oňa:   -"Tur ýeriňden, bolmasa häzir weterinar seni ömürlik ukladar” - diýýär.  At ýerinden turýar. Muňa fermer begenip:   - “Gudrat! At gowylaşdy! Bu ýagdaýy belläliň we goýuny soýalyň” - diýýär.  Moral: Hiç haçan kesekileriň işine burnuňyzy sokmaň. (Ýöne syçanjykly hekaýany ýatdan çykarmaň.)     4) Daş köwläp işläp duran 3 sany adamyň ýanyna baryp “Sen näme edýäň?” - diýip soraýarlar.  Birinji maňlaýynyň derini süpürip: - “Kösenýän” - diýip jogap berýär.  Ikinji elini çermäp: “Pul gazanýan” - diýip jogap berýär.  Üçünji asmana seredip: - “Ybadathana gurýan” - diýip jogap berýär.  Moral: Diňe beýik maksady bolanlaryň durmuşy manydan doly.     5)Taksist şäheriň iň baý adamyny barja ýerine düşürenden soň baý adam sürüjä bermeli pulyny berýär. Şonda taksist:  - “Düýn siziň ogluňyzy şu ýere düşürdim. Ol maňa 100 dollar berdi. Siz bolsa maňa az berdiňiz” - diýýär. Baý adam bolsa:  - “A siz näme islediňiz: onuň kakasy baý, men bolsa ýetim.” - diýip jogap berýär.  Moral: Diňe öz zähmeti bilen gazanan öz pulunyň gadryny bilýär.

#106. 
Gadymy döwürde bir ýurtda bir kiçiräk şäherçe bardy. Ol şäherçede bäş sany ýetim ýaşaýady. Ol bäş yetim çagajyklaryň hiç hili howandary bolman soň eýdip-beýdip günlerini görýädiler. Bir gün patyşa bu betbagt çagajyklar barada eşidyä we olary öz ýanyna aljak diya. "Men olary yakynda ýygnaryn we Kakalarynyň yerini tutaryn" diýä.  - Patyşa bu çagalar näme üçin aljak bolyaka diyip adamlar gurrüň edyädi.  - Siz patyşa özüňizi gowy tarapdan görkezmeli. Köşükde yöne adamlar ýaşanok, diňe beýik adamlar ya da aýratyn tapawutlanan, berlen adamlar ýaşayar - diyip daş töweregindäki adamlar gûrrüň etdiler. Şondan soň çagalar yokary depginde taýynlyk görüp başladylar, her kim öz sowgadyny taýyarlap. Bir oglanjyk agaç kesip bilyän eken, agajdan gowy sowgat ýasaýar. Onuň gyz dogany asmany ak kagyzda şekillendirip surat çekýä, köşgüň diwarlarynda asaryn diýip. Beýleki gyz dogany owadan edip aýdym aýtmany öwrenyär. Başga bir oglanjyk patyşany öz akyly bilen geň galdyrjak bolup, şemiň aşagynda gijäň yaryna çenli oturyp kitap okaýar.  Ýöne bir kiçijik gyzjagaz patyşa üçin hiç zat taýarlap bilenok. Ol emelsizje elleri bilen pyçak tutup agaç kesip bilenok. Surat çekjek bolya eline galamy sazlap gowy tutyp bilenok. Aýdym aýtjak bolup görýä, sesi gyrylyp çykýa. Ol iň bärkisi okamanam öwrenip bilmedi. Patyşa üçin onuň hiç hili sowgady ýokdy. Bir paýlaşyp bilýän zady - ol ýüreken ýagşylyk etmek. Onuň ýüregi arassady. Öz wagtynam köplenç şäheriň derwezesiniň gyrasynda oturup geçirýädi, adamlaryň girip- çykyşyna seredýadi. Ol bäş şaý gazanýardy biriniň yerini süpürüp berip, ya da atlaryna iýim berip. Ol başga hiç zat edip bilenokdy, ýöne öň ýüregi arassady.  Bir näçe wagtdan şähere içine söwdegäriñ eşigine bir erkek adam girdi.  - Meň eşegime ot-suw berip bilmeziňmi? - diyip ol gyzjagaşa yüzlendi.  - Şona edip bilýän-diyp gyzjagaş begenip jäneweri iýim berlýän ýere alyp gitdi - siz alada etmäň. Siz gelýänçäňiz men muny gowy naharlaryn we arassalaryn. Eşek suwuny içip durka ol gyz ýolagçydan sorady:  - Siz hemişelik geldiňizmi bärik? - Yok, bir az wagtlyk. - Siz onda ýadansyňyz, uzak ýoldan? - Howa, ola şeýle. - Siz oturyp, dynç alasyňyz gelenokmy - diyip tamyň düýbindäki agač oturgujy görkezdi - Meň pikirimçe siz gowy adam. Siz bilen gürleşmek ýakymly. Ol adam ýylgyryp, sakalyny sypady. - Sen akylly gyzjagaz. Haçan men yzyma gaýdyp gelemde, biz ýenede, köpräk gürleşeris. Ol adam az wagtdan yzyna geldi. - Siz tapdyňyzmy, gözleýän adamlaryňyzy diýip gyzjagaz sorady. - Men olary tapdym, ýöne olaň hiçisi maňa wagt tapyp bilmedi. Biri agaç kesip haýdap otyrdy, wagtynda ýetişdirjek bolup. Beýlekisi surat çekip otyrdy we ünsüni bölmek islemedi. Üçünjisi aýdym bilen başagaýdy. Haçanda men oň bilen gürleşjek bolamda, ol maňa wagtynyň ýokdygyny aýtdy. Ýene bir gözläp ýören oglanjygym başga bir uly şähere gidipdir we gowy okuwa giripdir.  Ol gyzjagaz gözlerini ulydan açyp - ýöne, siz hiç hili patyşa meňzäňzoga - diýp geň galdy. - Men bir ýönekeý adam ýaly sypada girdim-diýp düşündürdi  - Kä wagt men özümi gaty ýalňyz duýan. Arasynda men yöne öz halkymyň arasynda bolasym gelýä. Kä wagt özümi şolaryň Atasy hökmünde duýasym gelýä.  - Şonuň üçinem siz biz çagalary özüňüze alasyňyz geldimi? - Howa, şonuň üçin. Çagalar gürleşmäni gowy görýä. Ulylar bolsa, meniň göwnümden turjak bolup, ýaranjak bolýa, çagalar bolsa-sada. - Onda diýmek, meniň doganlarym gaty başagaýdymy? - Howa. Ýone men ýenede olaryň yzyndan gelerin. Belki şonda maňa köpräk wagt taparlar. Şeýleräk boldy, ukyby bar, ýöne wagty bolmadyk çagalar patyşa bilen duşuşyp bilmediler, a gyzjagaz bolsa, bar berlen tarapy - wagtynyň köp bolup gürrüňdeş bolalmagy islän, onuň gyzy boldy.  Şonuň üçin siz - ýokary wezipeli işgär, ya da meşgur aýdymçy, suratkeş bolmaýnyňyza gynanmaň.  Allatagallanyň saňa seredişi, adamlaryň seredişi ýaly däl. Adamlar seniň daşky sypatyňa, durmuşda alyp barýan statusyňa seredip baha berýa. Allatagalla - kim bolsaňam seniň ýüregiňe seredýar.


#107.
- Stakany al  - Aldym - Indi şol stakany eliňden gaçar ýaly et, soňam näme bolýanyny gör. - Ol döwüldi, onsoň? - Indi ötünç sora we seret, öňkisi ýaly bitin bolarmy?   Her kim özi üçin netije çykarsyn!


#108. Mekir Ýaşuly.
Bir obada garryja Ýaşuly ýeke ýaşaýan eken. Her gün agşamlaryna öýüniň yanynda çagalar üýşüp, gygyrşyp bir oýun oýnaýalar. Ýaşulyň ýüregine düşdi we bir gün çagalaň hemmesini öýüne çagyrdy.  - Men siziň gygyrşyp oýnaşyňyzy diňlemäni gowy göryän. Her gün gelip gaty gygyryp oýnasaňyz men siziň heriňize 1 manatdan berjek diýdi. Ertesi gün çagalar gelip düýnkidenem şadyýan, gaty gygyrşyp oýnadylar. Ýaşuly söz berşi ýaly her çaga töledi 1 manatdan. - Ertir ýene geliň, bererin diyip. Ýöne ertesi agşam çagalar 50 teňňeden aldylar. Üçünji gün agşam çagalara 10 teňňeden töledi we pulunyň gutarýanlygyny aýtdy.  - Mähriban çagajyklar diyip haýyşt bilen ýüzlendi, - ertir ýenede gelip mugtjak oýnap bilmersiňizmi?  Keypi gaçan çagalar bir birine seredip - aý indi hiçem gelmeris, näme gerek biderek bar güyjimizi mugtyna sarp edip oýnanymyza degenok!

#108. Nokat.
Bir gün mugallym ak kagyzy alyp ortasyna gara nokat çekipdir. Okuwçylaryna ýüzlenip "Bu kagyzda näme görýäñiz?" - diýip sorapdyr. Birinji okuwçy: "Nokat". Ikinji okuwçy: "Gara nokat". Üçünji okuwçy: "Uly gara nokat". Mugallym okuwçylaryna ýüzlenip: "Görýäñizmi okuwçylar, siziñ hemmäñiz kiçi nokady gördüñiz, emma hiçiñiz bolsa ak kagyza üns bermediñiz. Edil durmuşda hem şeýle bolýar, biz adamlara olaryñ kiçi kemçilikleri boýunça baha berýäris. Gowy taraplaryny bolsa görmezden gelýäris."

#109. 
Bir kör gyz ozüni yigrenyärdi, öz körlügi üçin. Daş-töweregindäkilerem yigrenyädi, öz söyän oglanyndan başga. Ol mydama ýanyndady. Ol gyz aýtdy - egerde men şu dünyäni görüp bilyän bolsadym, saňa durmuşa çykardym. Günlerde bir gün kimdir biri ol gyz üçin gözlerine donar boldy, operasiýa üstünlükli geçdi, gyzyň gözleri açylşdy. Ol öz söyän oglanyny gördi. Ol oglan sorady: "sen maňa durmuşa çykjakmy". Ol gyz bir az şokda boldy, haçanda öz söygülisiňem kördügini görüp we şol wagt "yok" diydi. Ol oglan göz yaşlary bilen gitdi. Soňam ol gyza gysgarak hat yazdy iki sözlemden ybarat bolan: "Sen meniñ gözlerimi aýap sakla, ezizim. Men hemişe seni söyerin.."

#110.
Bir gün özümiz yaly gara göz Türkmen yigitlerimiziň biri oýüne gijräk gelya.  - Gije, yatmazdan öň aýalymyň yüzüne seretdim, yatan wagty.  Içimden: Görgüli... Ol Ene-Atasynyň hormatynda yaşap ony läliksiredip saklayadylar, soňam durumuşa çykyp nätanyş oýe göçüp nätanyş erkek bilen yaşayar... Ene-Atasynyň sarpasyny taşlap - "ony beyle et, muny beyle etme" diyjek bir adamyň yanyna geldi.  Şonda men pikir etdim... Nädip kä bir adamlar öz ayalynyň göwnine degip, urup bilyäler, haçanda ol öz oyüni taşlap sen öyüňe göçüp gelende? Nädip ol adam öyünde garaşyp oturan ayaly barada pikir etmän bilyä? Nädip ol adam başga bir ayal bilen wagtyny geçirip bilyä, haçanda öz öyünde arassa-halal ayaly oňa garaşyp otyrka?

#111.
Kä bir zatlara men hiç düşünip bilemok, meselem:   Nädip, ozüni sylaýan adam başga bir özi yaly adamy kemsidip bilya?  Nädip, bir zady söz beren soň, şony yerine yetirmän bilya?  Nädip, arkasyndan gürrüňini edip, soň gözlerine gülüp bakýa?  Nädip, söyän diyip, ikilik edip bilyä?

#112.
"Wagtyñyz çäkli, ony başgalarynyñ durmuşyny ýaşamak üçin harjamañ. Başgalaryñ pikirleriniñ döredýän galmagalynyñ siziñ içiñizdäki sesi ýatyrmagyna rugsat bermäñ. We iñ esasy zat, öz ýüregiñiziñ we duýgyñyzyñ sizi äkidip biljek ýerlerine gitmek üçin batyrlyga eýe boluñ, sebäbi olar eýýäm siziñ kim we nähili boljagyñyzy bir tüýsli bilýärler." Steve Jobs - Apple esaslandyryjysy.


#113.
Uly bagt - ol adamy tapsaň, haçan göreňde çynyň bilen begenseň, bir zatlar gurrüň berende näme diyänine üns bermän oň sesine aşyk bolup otursaň, arasynda dymyp garaja gözlerine seredip otyrsaň, güleňde çaga yaly gulüşip otursaň, indiki duşuşygyňa sabyrsysyzlyk bilen garaşsaň!  Ýöne, gynansakda hemişe biziň isleyşimiz yaly bolonok...


#114.
Erkek adamyň söygüsi - ol durmuşyň bir bölegi; ondan başgada onuň etmeli işleri köp. Ayal maşgalaň söygüsi - ol durmuşyň özi. Erkekler üçin ol beyle däl.  Erker adamyň söygüsi - köp işleň biri. Ol goşgy yazasy gelýa, söyäni üçin däl, ol surat çekya, söyäni uçin däl - ol zatlar öz şahsy gymmatlyklary, söygä bagly bolmadyk. Haçanda ol goşgylardan, sungatdan, yadan mahaly ol söygä çümüp hemme zatlary unudasy gelya. Tapawudyny biliň: erkegiň söygüsi - ol onuň dynç alyş yeri. Ol bu dünyeden doýanda, mün bir (1001) işlerden doýanda, ol ayalyň beryan söygi ummanyna yýkylasy gelya, onuň mährinde eräsi gelya. Ýatda saklaň: ol söýär, haçanda dynç alanda, şondan soň ol yenede goşgy düzmäni, surat çekmäni, saz yazmany ya tans etmäni dowam edip bilya. Erkek uçin söygi - oňup bilinmejek esasy diregdir, beyleki işleri etmek üçin.  Aýallar uçin - hemme zat tersine, ol beyleki işlerini söyänligi sebäpli eder. Egerde söymese, olar etmeli zatlary hem edesi gelmez.

#115.
Bir gün akyldar yaşulyň yanyna bir aýal geldide: -Sen iki ýyl mundan ozal meni we ýoldaşymy nikaladyň. Indem sen bizi aýrylşdyr, men oň bilen yaşasym gelenok.  - Näme sebäp boldy, näme üçin beýle diýaň - diyip akyldar gyzyklandy. Ol ayal düşündirdi - Hemme kişiniň yoldaşy wagtynda gelyär öyüne, meňki bolsa mydama gijä galyp gelýär. Şonuň üçin hem oýümizde günde dawa, uly goh. Ýaşuly geň galdyda sorady - şomy bar bahanaň? - Howa men olar yaly yetmezçilikli adam bilen yaşasym gelenok. - Aýrylşdyrmasyna aýrylyşdyraýyn, yöne bir şert bilen. Öyüňe gitde gowy edip tagamlyja çörek bişirip maňa getir. Bişirip başlaňda öyüňden hiç zat alma. Suwuňy, duzuňy, unuňy goňşylaňdan haýyşt edip al we olarada ayt name üçin alyanyňy.  Ol ayal öyüne bardyda işine başlady. Goňşylara baryp - goňşy gayrat edip maňa bir stakan suw bersene. Sizde näme suw yokmy, guýy bardämi howlyda? - Suw bar, yöne men bir akyldaryň yanyna gitdim yoldaşym barada arzymy aytdym hem de ayrylyşdyr diydim. Ol ayal aydyp boldy welin goňşysy uludan demini alyp: - Wahh.. sen bir bilsediň men yoldaşymyň nähilekdigini diyip arzyny aydyp başlady. Soň ol ayal başga goňşysyndan duz soramaga baryar - Seň näme duzyň gutardymy bir çemçe duz soraýaň? - Yok duzym bar, yone men bir akyldaryň yanyna gitdim yoldaşyma arz aýtmana.. ol ayal doly aydyp bolmaka goňşysy - Wahh.. sen bir meň yoldaşymy nähilekdigini bilsediň diyip arzyny aydyp başlady. Şeydip haysy goňšysynyň yanyna zat soramaga barsa hemmesinden yoldaşlarynyň arzyny eşidyärdi. Iň soňynda gowy edip ulyrak tagamlyja çöreg bişirdi, akyldara getirip berdide aýtdy: - Köp sag boluň, meň zähmet edip bişiren çöregime baha beriň maşgalaňyz bilen. Yone meni aýrylyşdyraýmagyn ýoldaşym bilen. - Name boldy, näme uçin gyzym? diyip sorady akyldar.  - Meň yoldaşym hemmesinden gowy eken! diyip jogap berdi.

#116.
Bir ýaş oglan özüniñ täzeje maşynynda aýlanyp ýören wagty ýoluñ gyrasynda gamgyn oturan çagalary görýär. Çagalaryñ biri eli bilen bir zat aýtmakçy ýaly bolanyny görsede ýaş oglan olaryñ gyrasyndan aýlanyp sürüp gitmekçi bolýar. Şol wagt çagalaryñ biri maşyna daş zyñýar. Sürüji maşynyndan düşüp çagalaryñ biriniñ gulagyndan çekip: "Sen näme etdiñ? Näme üçin daş zyñdyñ? Bilýäñmi bu maşynyñ bahasyny?" - diýip gygyrmaga başlaýar. Şonda şol çagajyk: "Bagyşlañ, agam! Men size erbetlik etjek bolmadym. Meniñ doganym maýyp, ol öz inwalid-kolýaskasyndan ýykyldy. Häliden bäri hiç kim kömek etmek üçin durmady. Şonuñ üçin daş zyñmaly boldum." - diýip gamgyn oglanjyk ýagdaýyny düşündirdi. Ýaş oglan bolsa gözüniñ ýaşyny zordan saklap oglanjygyñ doganyna kömek etdi. Şondan bäri hem ol öz maşynyndaky degen daşyñ yzyny bejertmedi. Ussalar her gezek bejerip bereli diýende bolsa: "Dursun. Bu maña ýagşylyk etmegi ýatladyp durýar. Eger ýuwaşlyk bilen soranlarynda kömek etmeseñ, onda daş gelip degýär ekeni." - diýip jogap berýär.

#117.
Wagtyñyzyñ gadryny biliñ. Bir ýylyñ gadryny synagdan geçip bilmedik talypdan sorañ. Bir aýyñ gadryny wagtyndan öñ doguran eneden sorañ. Bir hepdäniñ gadryny hepdelik žurnalyñ redaktoryndan sorañ. Bir günüñ gadryny 6 çagany ýeke özüniñ aýlygy bilen ekleýän atadan sorañ. Bir sagadyñ gadryny biri-birine garaşýan aşyklardan sorañ. Bir minudyñ gadryny otla gijä galan ýolagçydan sorañ. Bir sekundyñ gadryny awto heläkçiligine düşen sürüjiden sorañ. Bir millisekundyñ gadryny olimpiýa oýunlarynda ikinji ýere eýe bolandan sorañ.  Her bir pursadyñyzyñ gadryny biliñ, sebäbi biziñ ony ikinji gezek ýaşamak mümkinçiligimiz ýok!

#118.
Giň meydanda bir çetde Söygi bilen Aýrylyk bir yaş juwanlara syn edip durdylar. Aýrylyk söygä aýdýa - jedel edeli men shulary aýra düşüryän?! Söygi aýtdy: - Garaş, men bir gezejik ýanlaryna baraýyn, onsoň sen näçe barasyň gelse baraý - şonda göreris sen bulary ayra düşürip bilersiňmi. Aýyrylyk - bor diýdi. Söygi ýaşlaň ýanyna bardy, olary gujaklady, olaryň gözlerine seretdi, ikisiniňem gözleri ýanyp - ýalpyldap gitdi... Söygi gyra çekildide aýtdy - indi seň gezegiň. Aýrylyk aýtdy: - Ýok, men bu wagt hiç zat edip bilmerin - bu wagt olaryň yürekleri söygiden doly. Men bulaň ýanyna soñrak gelerin. Bir näçe wagt geçdi. Aýrylyk bularyň öylerine syn etdi, ýaş ejäni bäbejik bilen we kakasyny gördi. Aýrylyk söygi geçendir diýip umyt bilen išigi ätläp geçdi. Ýone olań gözlerine seredip, Minnetdarlygy gördi. Aýralyk yzyna öwrildide diýdi: - men bulaň ýanyna soň gelerin. Wagt geçdi, aýralyk ýene bulara geldi - çagalar öyde gygyrşyp oýnayalar, işden ýadaw ýoldaşy geldi, ejesi çagalary köşeşdiryadi. Aýralyk umyt etdi - indä şulary arkaýnam aýrylyşdyraryn - sebäbi bu wagta çenli ýüreklerde söýgem galanan däldir minnetdarlygam. Ýöne, bulaň gözlerine seredip, Sylag-hormat, Arkalaşygy gördi - Men soňrak gelerin diýdi. Wagt geçdi. Ýenede öylerine aýralyk geldi seretse - çagalary eýäm ulalypdyr, çal saçly Kaka bir zatlar düşündirýa öz çagalaryna, aýaly aşhanada bir zatlar bişirýä. Olaň gozlerine seredip bir birine bolan Ynanjy görýä. Men soň gelerin diyip çykyp gidya. Wagt geçýä. Ýene öýlerine gelip, seredip görse agtygklary ylgap ýör, kaminyň gapdalynda gamgyn bolup garryja dayza otyr. Aýrylyk pikir etdi - ana indi meň wagtym geläydi öýdýän. Gozlerine seretjek boldy welin, garryja dayza turup öýünden çykyp gitdi. Aýralyk oň yzyna duşüp gitdi. Soňra dayza bir gonamçylyga geldi. Bir tümmegiň ýanynda oturdy. Ol onuň yoldaşynyň mazary eken. Men gijä galaýdym öýdýän diyip Aýralyk pikir etdi - wagt meň ýerime meň işimi bitirdi. Şol pursat Aýrylyk, ýaş dökülüp duran dayzaň gözlerine seretdi. Ol gozlerde ýadygärligi - Söýgä, Minnetdarlyga, Sylag-hormata, Arkalaşyga, Ynama bolan ýadygärlikleri gördi...

#119.
Ýene-de bir gün akyldardan sorapdyrlar:  -Durmuşyň maksady näme? Siz bilýäňizmi? -Ýok bilemok. -Onda durmuşyň manysy näme? Ony bilýäňizmi? -Ýok onam bilemok. -Onda siziň paýhasyňyz durmuş hakda näme bilýär? -Durmuşyň maksady we manysy esasy zat däl. Esasy zat - durmuşyň tagamyny duýmak. Köke hakda pikir etmekden, ony iýmek gowy dämi näme?

#120. Üç zat.
“Üç zat hiç haçan yzyna dolanmaýar: wagt, söz, mümkinçilik.”  “Üç zady ýitirmeli däl: rahatlygyňy, umydyňy, abraýyňy.”  “Üç zat durmuşda örän gymmatly: söýgi, birini ynandyrmak, ynam.”  “Üç zat adamyň häsiýetini kesgitleýär: zähmet, dogruçyllyk, ýeten derejeleri.”  “Üç zat adamy weýran edýär: çakyr, öwünjeňlik, gahar.”  “Üç zady aýtmak has kyn: Men seni söýýän, Meni bagyşla, Maňa kömek et."  Okyjylarymyz kommentlarda özüñiz hem 3 sany maslahatyñyzy ýazyñ.

#121.
Başgalaryň seni nähili gördüginiň hiç hili manysy ýok. Esasy zat seniň özüňi nähili gördügiň. Ruhdan düşmän.


#122.
Hakyky erkek adam hiç haçan öz zenanyna ikilik etmeýär, sebäbi onda täze birini gözlemäge wagt ýok, ol diňe ýeke-täk birini söýmegiň dürli usullaryny tapmak bilen başagaý.

#123.
Akyldardan dostlugyň näçe görnüşi bar diýip sorapdyrlar:  “Dostlugyň 4 görnüşi bar” - diýip akyldar jogap beripdir.  Käbir dostlar bar nahar ýaly, olar saňa her gün gerek.  Käbir dostlar bar derman ýaly, sen olara diňe erbet halyňda ýüzlenýäň.  Käbir dostlar bar hassalyk ýaly, olaryň özleri seni tapýarlar.  Ýöne käbir dostlar bar howa ýaly, sen olary göreňok, ýöne olar hemişe seniň ýanyňda.

#124.
Bir gün Söýgi Dostlukdan: -Şu dünýäde men barkam, sen nämä gerek - diýip sorapdyr. Dostluk bolsa: -Seniñ göz ýaş goýup gaýdan ýeriñde ýylgyryş galdyrmak üçin - diýip jogap beripdir.


#126.
Bir gijede ähli durmuşyñy üýtgedip bolanok, ýöne bir gijede ähli durmuşyñy üýtgetjek pikirleriñi üýtgedip bolýar.

#127.
Käwagt çagalar uly adamlardan hem mert bolýarlar. Hassahanada işleýän wagtym täsin bir ýagdaý bolup geçdi. Biziň hassahanamyza ganyna wirus düşen örän agyr ýagdaýda 12 ýaşlarynda bir gyzjagaz geldi. Onuň ýeke-täk halasgäri onuň kiçi oglan jigisidi. Oglanjygyň ganynda eýýäm şol wirusa garşy antitelalar döräp bu keseli ýeňip geçipdi. Şonuň üçin hem diňe şol oglanjygyň gany gyz doganyny halas edip biljekdi. Doktor oglanjyga gyz doganyny halas etmek üçin öz ganyndan bermelidigini düşündirdi. Oglanjyk biraz pikirlenip “Eger gyz doganym halas boljak bolsa, onda men razy” - diýip jogap berdi. Gyz doganyna gan guýulýan wagty gyz doganynyň ýüzüniň gyzaryp, gowulaşýandygyny oglanjyk synlap ýatyrdy. Haçanda gyzjagaz guýulan ganyň kömegi bilen doly özüne gelende, oglanjyk doktora ýüzlenip: “Doktor men tiz ölerinmi?” diýip sorady.  Görüp otursak oglanjyk gyz doganyny halas etmek üçin ähli ganyny bermelidir öýdüpdir.

#128.
Durmuşy täzeden ýaşamana başlap bolanok, ýöne ony başgaça dowam edip bolýar.


#129. Durmuş sapagy! 
Garagol çaga kakasyny gaty gaharlandyrýardy. Etme diyenini edip. Et diyenini etmän. Ýyllaryň geçmegi bilen ýetginjek ýaşa ýeten çaga ýene kakasyny gaharlandyrjak iş edipdi. Muňa sabyr käsesi dolan kakasy Orazberdi aga ogluna: - Adam bolmarsyn sen- diýip uly ses bilen gatyrganýar. Ogly hem bu gepi gaty görüp kakasyna gaharlanyp: - Ine görersiň nähili bolýamyşym - diýip öýüň gapysyny şakyrdadyp ýapyp öýden gidýär. Şol gidişine öýe hiç gelmeýär.  Ýyllaryň geçmegi bilen ýanky oglan uniwersiteti gutarýar. Maşgalaly bolyar. Jaýy, maşyny, işi, iş edarasy bolýar. Bir gün Orazberdi aga öz işi bilen meşgullanyp ýörkä gapy kakylýar. Gapyny açýar, seretse iki sany geýnüwli daýow adamlar: - Ýaşuly, siz biz bilen gitmeli - diýip iki golundan tutup maşyna salyp alyp gidýärler. Orazberdi aga nirä barýanyna düşünip ýetişmänkä ýaňky iki daýow adamlar bir edaraň otagyna eltýärler. Otagyň içi uly, hemme zat ýerbe ýer bir başlygyň otagyna meňzeýärdi. Stoluň başynda oturgyjy ters öwrüp oturan adam Orazberdi agany görüp: - Kaka, geldiňmi - diýip gürlemegini dowam edýär. - Seret kaka, men seň isleýşiň ýaly boldum. Başlyk boldum. Şu edaraň hemmesi maňa degişli. Indi ynjaldyňyzmy? - diýip sözüni soňlaýar. Kakasy Orazberdi aga gamgyn gözleri bilen gomparyp duran ogluna seredip: - Wahhh, oglum. Men sana başlyk bolmarsyň diýmedimä, ADAM bolmarsyň diýdim. - O nähili kaka? - diýip ogly geňirgenip soraýar. - Eger adamçylygyň bolsady gowy habaryňy aýtmak üçin iki adam ugradyp meni aýagyňa çenli getirmezdiň, özüň gelip gapymy kakardyň. - diýip gamgyn ädimler bilen öýüne rowana bolya......


#130. Gowumy, gowy däl? 
Bir ataly ogluň öz fermasy bar eken. Olaryň haýwanlary köp bolmasa-da esasy gerekli haýwan-atlary bardy. Günlerde bir gün atlaryň biri fermadan gaçýar.  - Gowy däldigini, nebir owadan atlaryň biri gaçypdyr – diýşip goňşulary gürrüň edipdirler. - Gowymy, gowy däl – kim bilýärdä – diýip fermaň eýesi gynanjyny bildirmän gezipdir. Birnäçe aýlar geçýär. Ine görseler gaçyp giden at öz ýany bilen dört sany baş öwredilmedik at getirýär. - Gowydygyny – diýip ýene goňşylar dillenipdirler. - Gowymy, gowy däl – kim bilýärdä – diýip fermaň eýesi bu gezekde begenjini içinde saklapdyr.  Ol adamyň ogly ýabany atlara baş öwredip başlaýar. Şonda atyň üstünden ýykylyp aýagyny döwdüripdir. - Waheý, aýagyny döwdüräýdimi. Gowy däldigini – diýşip ýene şol gybatçy goňşulary gürrüň edipdirler. - Gowymy, gowy däl – kim bilýärdä – diýip fermaň eýesi gynanjyny bildirmän gezipdir. Bir hepdeden soň bu oba harby adamlar gelip sagdyn adamlary urşa äkidýärler. Fermaň eýesiniň ogluna bolsa zat diýmändirler, sebäbi onuň aýagy döwülip düşege baglanypdy. Gowumy, gowy däl – kim bilýärdä?

#131. Beýik serkerde.
Geçmide ýaşan beýik serkerdeleriň biri özünden on esse güýçli garşydaşlary bilen çaknyşmaly bolýar. Ol harby tälimi, söweşmegiň inçe tilsimlerini ussatlyk bilen ele alansoň özüniň ýeňjegine umydy bardy, ýöne esgerleri welin muňa ikirjiňlenýärdiler. Ýolda bir keramatly ýerde düşlän serkerde esgerlerine garap: - Meniň gadyrdan ýaranlarym, wepaly esgerlerim, men şo ýoluň ugrundaky keramatly ýerde doga-dileg edip, bir teňňäni asmana zyňaryn, eger hatly tarapy düşse biz ýeňeris, eger suratly tarapy düşse biz ýeňileris. Hemme zat Hudaýyň emri bilen bolýandyr – diýip serkerde dileg etmäge gidýär.  Yzyna gaýdyp gelip bir teňňäni asmana zyňýar. Esgerleriň şol wagtky duýgularyny bir göz öňüne getirip görüň... Teňňäniň hatly tarapy serkerdäniň eline düşýär. Esgerler muňa ruhlanyp şeýle bir söweşýärler, hatda garşydaş duşmanlaryny ýeňiljek basyp alýarlar. Uruş gutaran soň serkerdäniň dosty: - Ykbaly hiç kim üýtgedip bilmez eken... – diýip begençden ýaňa ýaşaran gözlerini sylypdyr.  - Elbetde ýok – diýip serkerde elindäki teňňäniň iki tarapynyň hem hatlydygyny görkezip arkaýyndan demini alypdyr.  Durmuşda nähili ýagdaý bolanda-da özüňe ynam bolmaly, özüňi ýitirmeli däl! Nähili kynçylyk bolsa-da akylly başly hereket edip baş alyp çykjak bolmaly!

#132. 
- Zenanlara diňe olary söýmegiň ýeterlik... - Aý ýok, edil beýle-de däl!!! Olara köp zat gerek: söýgi, üns bermeklik, aladasyny etmeklik, sylag-hormat, ýakymly sözler, hiç bir sebäpsiz güllerden çemen baglap sowgat etmek, her eden işine oňat baha berip öwgüli sözleri aýtmak we ýene köp zatlar.  - Bu sanalanlardan başga-da galan zat barmy? - Elbetde... Ýöne kim zenanlaryň göwnüni tapyp şu zatlary ýerine ýetirip bilse – deregine has köp zada mynasyp bolar!

#133. Küýze 
Günlerde bir gün garly daglarda ýaşaýan akyldaryň ýanyna bir ýigit gelipdir. - Hormatlym, şu durmuşda öýke-kine diýlen duýgy mydama meniň maşgalamyň ýanynda. Hudaýa şükür, agzybir, gowy ýaşaýas, ýöne ara düşünişmezlik düşse goh-galmagal köpelip agzybirlik ýitýär. Men indi muňa çydamok! Ýalbarýan halypam, maňa kömek ediň? Akyldar aýdylanlary baş atyp diňläp, şeýle diýipdir: - Ertir geleňde maňa bir küýze turşy içgi getir, men saňa öýke-kinäň nämedigini görkezeýin. Aýdylşy ýaly ertesi irden oglan bir küýze doly içgi getiripdir. Akyldar birnäçe bulgur alyp, işe girişmezinden ozal doga okapdyr.  – Öýke-kine turşy içgä meňzär, sabyr-kanagat bolsa bulgura meňzär. Eger içgi daşyna dagy döküläýse-gowulygyň alamaty ha däl – diýip akyldar düşündirýärdi – Iň kiçi bulgury içgiden doldur-da iç.  Oglan bu buýruga geň galsa-da aýdylany ýerine ýetiripdir, başda bir hili bokurdagyndan geçmändir, ýöne ahyry içipdir. - Gördüňmi oglum, bulgur ýene boş, öýke-kinede ýok. Hakyky söýýän adam şeýle hereket eder. Bular ýaly adam bilen ýaşamak hem gowy hemem aladasyz. Ýöne sen içgini ýene näçe köp içip bilerkäň? - Ikinjini hem içip bilmen öýdüp gorkýan – diýip ýigit gamlanypdyr.  - Eger-de sen içgini şeýdip guýup dursaň, iru-giç adam içmekden ýüz öwürer. Indi bolsa azyrak ulyrak bulgura içgi guý hany – diýip akyldar ýigide öwredipdir.  Ýigit guýup-guýmanka akyldar içgini oglanyň ýüzüne serpip goýberipdir.  - Ine görýäňmi, bulgur ýene-de boş. Käbir adamlar öýke-kinäni asla ýuwdup bilmeýärler. Olara kiçijik bulgur hem ýeterlik. Beýdip özüňe içgi guýup ýörmek hem gowy däl. Ýöne şol bir hatarda olar öýkesini özlerinde-de saklamaýarlar. Soňra akyldar ulyrak bulgury alyp oglana içgi guýmalydygyny gözi bilen düşündirýär. Ýigit guýup-guýmanka akyldar bulgury oglanyň kellesinden akdyrýar.  - Sabyrly adamlar ine şeýle-de edýärler. Olaryň bulgurlary uly, doldurmak hem aňsat däl. Özleri ondan wagtyň geçmegi bilen ýadaýarlar, gaýtam saňa hem içirýärler. Bulgur doldumy – erbet ýagdaýa garaşyber. Bular ýaly adamlar bilen ýaşamak kyn, ýöne öýde goh-galmagal örän az.  Gorky bilen ýigit soňky ullakan bulgury hem dolduryp indi näme diýäýerkä diýen pikir bilen akyldara seretdi. Akyldar bulgury galdyryp, poluň çat açan deşijeklerine guýup siňdirdi.  - Bular adamyň göz-ýaşlary. Bular ýalylaryň sabyr-kanagatlary örän ýokary. Eger-de bulgura guýup durmasaň, wagtyň geçmegi bilen bulgur boşar. Bular ýaly adamlar bilen ýaşamak örän gowy. Ýöne eger sabyr-kanagady gutarsa.... Ýigit şol turşy içgini içmeli bolarmyka gorkusy bilen akyldaryň ýüzüne seretdi, ol bolsa bulgury gapdala geçirip goýdy.  - ... onda adamy ýitirersiň. Wagtyň geçmegi bilen içgi akar, ýöne bulgura içgini eýýäm sen guýmarsyň – diýip akyldar düşündirdi. Ýigit ýerinden turup akyldara baş egdi.  - Minnetdarlygymy bildirýän halypam, indi maňa ähli zat düşnükli. - Nämä düşündiň?  - Ýa-ha meniň söýgüli gyzym öz bulguryny çalşar... - Onsaň? - Ýa-da men özüme bolaýjak bulgury gözläp taparyn. - Haý samsyk diýsäni – diýip akyldar gamlanyp ulydan demini aldy. Ilki bilen özüňe kiçiräk küýze tap. Özüňi düzet!

#134. Tikinçi we gyz.
Bir gyz meşhur tikinçä köýnek tikdirmek isläpdir. Çünki ol adam mydama tikinlerini öz ynsaby boýunça bahalaýardy. Hakykatda bolsa bu gyz tikinçiniň tikin bahasyny özüçe gaty gymmat görýärdi. Şonuň üçin hem ol tikinçiňkä barandan ilki bilen bahasyny gürleşýär: - Siz öz köýnekleriňize örän gymmat nyrh kesýäňiz – diýip gyz öz närazylygyny bildiripdir.  - Dogrudanam? Menä beýle hasap edemok. - Onda-da nähili gymmat! Özüňiz hasaplap görüň-maňa köýnek tikjek bolsaňyz 2 metrden az mata çykmaz, dogrumy? - Dogry – diýip tikinçi ylalaşypdyr. - Ine şeýle, eger matanyň bahasyna tikmeli sapaklaryň, iňňeleriň, hatda gaýçynyň bahalaryny goşaňda-da köýnegiň tikiminiň bahasy iki esse arzan bolar. Şol sebäpden hem men size tikimiň ýarty bahasyny tölejek. Tikinçi biraz dymyp durupdyr, soň hem şeýle jogap beripdir: - Ýaşajyk hanym bolýar, sen meni iňkise goýduň. Eger talap edýän bolsaň senden ýarty bahany alaýaryn. - Hawa men talap edýän – diýip gyz jogap beripdir. - Onda gürleşdik. Häzir men senden gerekli ölçegleri alaryn, Nesip bolsa, bir hepdeden köýnegiňi göni öýňüze ugradaryn – diýip tikinçi gyzy arkaýyn edip öýüne ugradypdyr. Bir hepdeläp gyz öz joralarynyň ýanynda köýnegi barada, itiň mugduna tikdirjekdigi barada öwnüp gezipdir. Bellenen wagtda hemmeler gyzyň öýüne ýygnanypdyrlar. Bir hepdeläp tarypy ýetirilen köýnekli guty hem gelipdir. Gyz gutynyň daňysyny şowhun bilen açdy. Görseler içinde 2 metr mata, birnäçe sapaklar, iňňe we gaýçy bar eken. Gahardan ýaňa gyz tikinçiňkä nädip baranyny hem bilmändir: - Siz nädip meni aldap bildiňiz – diýip gele-gelmäne gyz tikinçiň üstüne gygyrdy. - Bu ýerde hiç hili aldaw, hile ýok – diýip tikinçi görgüli kellesini çaýkady – men guta seniň sanan zatlaryňy saldym. Eger-de onuň içinde ýetmeýän zatlar bar bolsa, onda sen olar üçin tölemegi ýadyndan çykaranasyň. Bu ýerde aýdyljak bolýan zat, hiç haçan adamyň zähmetine pes baha bermäň, kem garamaň. Ýekeje köýnekdir welin tikinçiniň şony gowy çykarmak üçin edýän aladalaryny hiç zat bilen deňär ýaly däldir!

#135.
Günlerde bir gün bir baý adam öz ogluny oba-täzeräk satyn alan sygyr fermasyny görkezmek bilen birlikde adamlaryň nähili ýeter-ýetmez ýaşaýandyklaryny bilmegini isläp ýany bilen äkidipdir. Olar 1 günläp bir garypja ýaşaýan adamyň öýünde myhman bolupdyrlar. Haçanda olar öýlerine gaýdanlarynda kakasy oglundan: - Nätdi oglum, saňa syýahatymyz ýaradymy? – diýip sorapdyr. - Örän ýarady kakajan, meni hem ýanyňyz bilen äkideniňize çäksiz minnetdar. - Sen gördüňmi, adamlar nähili garyp hem ýaşap bilýändiklerini? - Hawa. - Şularyň üsti bilen sen näme öwrendiň, oglum? Nämelere göz ýetirdiň? Ogly bolsa şeýle jogap berýär: - Biziň öýümizde bir güjük bardygyny, olaryňkyda dört sany itiň bardygyny gördüm. Bizde suw howdany bar, olarda aňyrsy görünmeýän tebigy köl bar. Biz öz howlymyzy, bag-bakjalarymyzy owadan, ýagty çyralar bilen ýagtylandyrýas, olaryňka bolsa ýyldyzlar şöhle saçýar. Biziň öýmüziň arkasynda dynç alynýan suw çüwdürimli ýerimiz bar, olaryňkyda bolsa tutuş ýaşyl ota bürenip oturan meýdan bar,kaka! Kakasy oglunyň bu jogabyndan soň dilleri tutlan ýaly boldy. Ahyrynda ogly ýene şeýle diýip kakasyny köşeşdirdi: - Kakajan, meni şol ýere äkidip ol ýeriň ýaşaýjylarynyň nähili baýdygyny görkezeniň üçin ýüregimden çykýan minnetdarlygymy kabul ediň.


#136. Ýakynlaryňyza wagt tapyň!
Bir oglanjyk kiçiliginden başlap goňşylykda ýaşaýan garryja daýy bilen dostlaşypdyr. Ýöne wagt diýeniň durmaýardy, geçip durdy, oglanjyk ulalyp onuň durmuşynda mekdep, gyzyklanmalary, soňrak bolsa iş, şahsy durmuş peýda bolup ugrapdy. Onuň her bir minudy meýilnamalydy, könäni ýatlap oturmaga beýle-de dursun, öz ýakynlaryna-da wagt tapanokdy. Günlerde bir gün ol şol garryja goňşy daýysynyň aradan çykandygyny eşidip, birnäçe wagtlap ol daýy bilen geçiren günlerini, kakasynyň ornuny tutup durmuşda nähili özüni alyp barmalydyny öwredip aýdan öwütlerini ýatlap oturdy. Özüniň günäsini boýun alyp ol adam agşam ýas ýerine bardy. Jaýlap gelenlerinden soň ol boşap galan öýe girip gözleriniň ýaşyny saklap bilmedi, çünki garry bilen bolan günleri göz öňünden geçýärdi. Hemme zat edil öňküjesi ýaly durdy. Emma garry daýynyň sözlerine görä elmydama stoluň üstünde durýan iň gymmatly zat altyndan gutujyk welin ýerinde ýokdy. Ony garrynyň garyndaşlarynyň biri alandyr diýen pikir bilen öýüne gaýtdy.  2 hepdeden soň ol adama hat gatnadýan daşy owadanlanan gutyda bir zatlar getiripdir. Onuň daşynda goňşysynyň adyny görüp tolgunan adam derrew gutyny açmak bilen bolupdyr. Onuň içinde şol öňküje altyndan gutujyk bardy. Gutyda bolsa altyndan ýasalan, “maňa sarp eden wagtlaryň üçin çäksiz minnetdar ” diýen ýazgyly jübi sagady bardy. Şeýdip ol adam garry goňşysy üçin iň gymmatly zat öz kiçijik dosty bilen wagt geçirmekdigine düşünipdir. Şol wagtdan soň hem ol wagt tapsa, öz ogly we aýaly bilen geçiripdir. Ýakynlaryňa wagt tapmazlyk adam üçin iň pes nadanlykdyr.

#137.
Bir är-aýal 30 ýyllap agzybirlikde ömür sürüpdirler. Aýaly adamsy we çagalary üçin günde irdenine ýumşajyk köke bişirýär eken. Maşgala guranlarynyň 30-njy ýylynyň ýatdan çykmajak gününde hem adat bolşy ýaly aýaly köke bişiripdir. Maşgala ertirlik edinip oturan mahalynda aýaly şol kökäni ikä bölüp, ikisine-de mesge çalyp üstki bölegini adatça edişi ýaly adamsyna uzadýan eken. Emma, bu gezek onuň eli ara ýolda howada galdy... Ol içinden şeýle pikir öwürýärdi: “Biziň 30 ýyllygymyzyň bu gününde ilkinji sapar kökäniň bu gowy ýerini özüm iýjek; bu meniň 30 ýyllyk arzuwym. Her nämede bolsa men adamym üçin gowy aýal bolmagy başardym, birnäçe ogul terbiýeläp ýetişdirdim, hojalygyny düzetdim, şu ojak üçin ähli güýjümi, gaýratymy sarp etdim”.  Şeýle netijä gelip ol adamsyna kökäniň aşaky bölegini uzadýar, özüniň bolsa 30 ýyllyk adatyny bozanlygy üçin elleri titreýär. Adamsy bolsa kökäni eline alyp aýalyna şeýle diýipdir: “Meniň söýgüli mähribanym, biziň 30 ýyllygymyza gör nähili gymmatly sowgat etdiň maňa. 30 ýyllap men özümiň iň gowy görýän aşaky bölegimi iýmändim, çünki ol bölejik mydama saňa degişli diýip hasap edýädim”

#138. Gämi .
Bir gezek deňizde gämi heläkçilige uçrapdyr. Şondan diri galan ýeke-täk adamy tolkunlar baryp bolmajak bir kiçijek ada eltip taşlaýarlar. Ol Hudaýdan kömek etmegini gije-gündiz dileýär eken. Günde diýen ýaly daş-töwreklerine göz gezdirip, kömek eder ýaly birini tapjak bolup aýlanýar eken. Birnäçe wagtlap şol ýagdaý gaýtalanansoň, kömek umydyndan elini üzüp, özüne haýwanlardan goranar ýaly üýşüp ýatan töňňelerden çatmajyk gurunypdyr. Ýöne günlerde bir gün iýmit gözleginden yzyna dolanyp gelse, öýüne ot düşüp, tüssesi asmana bäs edip ýanyp duran ekeni. Iň erbedi hem ol adam ähli zadyny ýitiripdir, indi nirede goranyp, gijäni haýsy sümelge-de geçirmeli?!  - Eý, Hudaýjanym, sen nädip meniň başyma beýle zatlary salyp bilýäň? – diýip ýer dyrmalap aglaýardy. Ertesi ir bilen ol adamy kenara golaýlap gelýän gäminiň sesi oýarypdyr. Gämi ony halas etmäge gelipdi. - Siz meniň bu ýerdeligimi nädip bildiňiz? – diýip, öz halasgärlerine minnetdarlyk bilen ýüzlenipdir. - Biz seniň tüsse bilen görkezen duýduryşyňy gördük – diýip, gämidäkiler jogap beripdirler.  Her bir işde haýyr bardyr!

#139. Düýş.
 Gadymy döwürlerde gündogaryň beýik şalarynyň biri erbet düýş görüpdir. Düýşünde yzly-yzyna onuň ähli dişleri gaçýarmyş. Howsalaly ýagdaýda turup ýanyna haý diýmän düýş ýorujyny çagyrypdyr. Ol düýşini diňläp şeýle diýipdir: - Meniň hökümdarym, size bir erbet zady aýtmaly bolýaryn. Siz öz ýakynlaryňyzy yzly-yzyna ýitirersiňiz. Bu sözler patyşanyň gaty gaharyny getiripdir.Ol günäsiz düýş ýorujy pahyry zyndana saldyryp, başga düýş ýorujyny çagyrdyp getiripdir. Ol hem düýşi ünsli diňläp şeýle diýipdir: - Hökümdarym, size örän gowy täzelik aýdasym gelýär. Siz öz ýakynlaryňyzdan hem has uzak ýaşarsyňyz. Patyşa jogapdan kanagatlanyp, örän begenipdir we düýş ýorujyny ulydan serpaýlapdyr. Bu bolýan zatlary daşyndan synlap duran köşk emeldarlary geň galyp: - Sen hem edil öňki düýş ýorujynyň aýdan zatlaryny aýtdyň-a. Ýöne näme üçin patyşamyz ol görgülini zyndana salyp, seni halatladyka? – diýişip düýş ýoruja sorag baryny ýagdyrypdyrlar. Düýş ýorujy bolsa ýylgyryp olara şeýle jogap beripdir: - Biziň ikimizem düýşi meňzeş ýorduk. Ýöne esasy zat hem ony nädip aýdyşyňa baglydygyndadyr.

#140. Söýgi wakasy.
Uly ýollaryň birinde görki perilere deňelýän ajaýyp bir gyz ýöräp barýardy. Birdenem ol yzyndan bir adamyň gelýänini duýup, yzyna seredip ol adama şeýle diýipdir: - Siz näme üçin meni yzarlaýaňyz? Ol adam bolsa: - Eý, meniň ejiz ýüregimiň şasy. Seni gözleriň jadysy meni özüne bendi edip, seniň yzyňdan ýöremäge mejbur edýär. Maňa iller sazly şygyr okamakda, zenanlaryň ýüregini söýgüden doldurmagy örän gowy başarýandygymy aýdýarlar.  Gözel gyz birnäçe wagtlap adama seredip, soňam şeýle diýipdir: - Sen neneň meni söýüp bilýäň? Meniň özümden kiçi uýam menden has hem owadan, maňa garanda özüne gaty gowy seredýär. Ol ana meniň yzymdan ýöräp gelýär, seret oňa. Ýaňky adam sakga durup yzyna seredipdir, çünki öňdäki gyzdan hem owadanyny görjekdi. Emma seredeni hem şoldy welin bir ýapynjaly garry daýzadan başga adama gözi düşmeýär. Şondan soň hem ädimini çaltlandyryp öňdäki gyzyň yzyndan ýetipdir. Kellesini aşak egip, müýnli sesi bilen: - Gözel gyz, aýt hany maňa, seniň mylaýym diliň nädip beýle zatlary diýip bildikä? – diýip söz gatypdyr. Gyz hem ýylgyryp şeýle jogap beripdir: - Sen maňa söýgüňi aýdaňda dogry zat aýtmansyň ekeniň. Sen söýgüň kada-kanuny doly derejede bilýäň, maňa bolan söýgüň hem ýürekden diýip ynandyrjak bolýaň. Eger hakykatdan hem şeýle bolsa, sen nädip başga gyzlara seredip bilýäň?

#141. Pişijek.
Uly bolmadyk bir dükanyň eýesi gapynyň daşynda “Pişik çagalary satylýar” diýen ýazgyny asypdyr. Bu ýazgy köp çagalary özüne çekipdir, az salymdan soň bolsa bir oglanjyk dükana giripdir. Satyjy bilen salamlaşyp ol oglanjyk pişijekleriň bahasy bilen tanyşypdyr.  - 30 manatdan 50 manat aralygynda – diýip satyjy aýdypdyr.  Ulydan demini alyp oglanjyk jübilerini dörüp ugrapdyr, ownuk puljagazlaryny sanapdyr.  - Mende bary-ýogy 2 manat bar ekenä – diýip ol gynanç bilen aýdypdyr – haýyş edýän olary birje sapar bir göräýindä... Satyjy ýylgyryp pişik çagalary gutydan çykarypdyr. Erkinlige çykan pişijekler ylgap gaçmakçy bolupdyrlar. Olaryň arasynda diňe biri yzky aýajyklaryny kakyp beýlekilerden yza galýar eken.  - Bujagaz pişijege näme bolýar? – diýip oglanjyk ýüzi salyk halda satyjydan sorapdyr. Satyjy bolsa ojagazyň dogulandan bäri yzky aýajyklarynyň hereketsizdigini, galan ömrüne hem şeýle ýaşamaly boljagyny aýdypdyr. Şonda oglanjyk näme üçindir örän gamlanyp özüne şol pişijegiň gerekdigini ýaňzydypdyr.  - Goýsana oglum, bu bir ýeter-ýetmez haýwana. Saňa ol nämä gerek? Eger şonuň ýaly pişik alasyň gelse, men ony saňa sowgat hökmünde bereýin – diýip satyjy aýdypdyr.  - Ýok, men ony satyn aljak- diýip oglanjyk howatyrlanypdyr – bujagaz pişijek hem edil beýleki pişijekleriň bahasy ýaly. Men onuň bahasy näçe bolsa-da tölemäge razy, häzir size puly getirip bereýin.  Oglanjyga geň galma bilen seredip duran satyjy: - Oglum, sen bir zada düşüneňok. Bu görgülijik beýleki pişijekler ýaly ylgabam, bökübem, oýnabam bilmeýär – diýipdir. Bu sözlerden soň oglanjyk çep aýagynyň balagyny çermäpdir. Şol pursatda hem satyjyny der basypdyr. Çünki oglanjygyň aýagy gaty erbet gyşarylypdyr, olary gönülemek üçin tegelejik demir duran eken. Çagajyk satyja örän naýynjar seredipdir: - Menem beýlekiler ýaly ylgabam, bökübem bilemok. Ine bu pişijege hem ýagdaýyna düşünýän biri gerek, nähili kynam bolsa oňa goldaw berýän adam gerek – diýende oglanjygyň sesi has hem titräpdir. Satyjy adam näme diýjegini bilmän dodagyny dişläpdir. Gözleri ýaşdan dolupdyr... Azajykdan soň özüni dürsäp, zoraýakdan ýylgyryp oglanjyga şeýle diýipdir: - Oglum, indiden beýläk men her bir pişijegiň sen ýaly arassa, päk ýürekli eýesi bolmagyny diläp gezerin. Sen meniň gözümi açdyň.

#142. Obonato. 
Meşhur antropologlaryň (adamy öwreniji) biri afrikanyň taýpasynyň çagalaryna üýtgeşik bir oýnuň oýnalyş düzgünlerini öwredipdir. Ol agajyň aşagynda miweli sebedi goýup, çagalara ýüzlenipdir: “Eger haýsyňyz ylgap birinji bolup barsaňyz şol sebet şonuňky bolar. Içindäki miweleri iýip hezil edersiňiz”. Haçanda ol çagalara ylgap başlamalydygyny görkezip elini bulanda, çagalaryň ählisi hem ellerinden tutuşyp bile ylgapdyrlar, bile ýeňiji bolupdyrlar, bileje-de sebediň miwelerini iýip lezzet alypdyrlar. Gaty geň galan antropolog çagalaryň ýanyna baryp näme üçin hemmesiniň bilelikde eltutşyp ylganyny sorapdyr. Çünki haýsy hem bolsa bir çaga ýeňiji bolan bolsa ähli miweler diýen ýaly şonuňky bolup, ýeke özi hezil edip iýerdi diýip düşündiripdir. Şonda çagalar şeýle jogap beripdirler: “Obonato”. Bir çaga şadyýan bolup beýlekileri hem gamgyn bolup ýörse heý boljak zatmy? “Obonato” sözi olaryň dilinden terjime edilende “ Biz dünýäde bar, diýmek men dünýäde bar” diýmekdir. Ýeke bolup hiç hili gala alyp bolmaz. Çünki “Agzybire Taňrybir, agzalany gaňrybir”.

#143. 
Bir täjir Günorta Afrikadan ululygy ýumurtganyň sarysy ýaly göwher daşyny satyn alypdyr. Ýöne gowy barlap görse onuň bir ýerjagazy jaýryk atypdyr. Muňa örän gynanan täjir daşyň bir alajyny tapyp bolar umydy bilen zergäre görkezipdir. Zergär geňgalyjylyk bilen kellesini yrap şeýle diýipdir: - Bu daşy göni ikä bölüp bolar, olaryň her haýsy hem bütin daşyň bahasyndan has gymmat bolar. Ýöne bir kynçylyk hem ýüze çykýar. Ol hem kiçijik nädogry urgy bu gymmat daşy bütinleý gerekmejek zada öwürer oturyberer. Bahasy hem ep-esli arzanlar. Men welin beýle iş edibilmen.  Şeýle-de täjir haýsy ýurtda bolan wagtynda daşy görkezen zergärleriniň hemmesem bu işi edip bilmejegini boýun alypdyrlar. Ahyrynda oňa Amsterdamda elleri altyndan bolan bir garry zergäriň ýanyna baryp görmegini maslahat beripdirler. Şol pursatda täjir Amsterdama uçup, garry zergäri tapypdyr. Ol hem daşa üns berip seredip ýüze çykaýjak seresaplyklar barada aýdyp başlapdyr. Täjir bolsa bu zatlary eýýäm ýatdan bilýändigini aýdyp zergäri bölüpdir. Şonda zergär işiň muzduny aýdyp kömek etjekdigini ýaňzydýar. Soňra bolsa garry zergär daşy aňyrsyna bakyp öz işi bilen meşgullanyp oturan ýaş şägirdine eltip beripdir. Ýigdekçe ony alyp eýlesine-beýlesine-de seretmän aýasyna alyp çekiçjagazy bilen bir sapar urup ikä bölüpdir-de halypasyna uzadypdyr. Göwheriň eýesi bu bolup duran işe haýran galyp zergäre ýüzlenipdir: - Haçandan bäri işleýär bu oglan sizde? - Bary-ýogy üç gün bäri. Ýöne ol bu daşyň asyl gymmatlygyny bilenok, bahasy barada pikirem edenok. Şonuň üçinem onuň elleri uranda hiç hili titremedi. Her bir işe gorkusyz, dogumly çemeleşmelidir. Içiňde çala ikirjiňlenme duýgusy dörese hem ony ýedi ölçäp bir kesmek zerurdyr – diýip zergär aýdypdyr.

#144. Dost wepasy .
Ýuliý Sezaryň durmuşda ýeke-täk bir janyny ynanýan adamsy bardy, ol hem onuň tebibidi. Şeýle-de eger Sezar kesellese, diňe şol tebibiň öz eli bilen beren dermanyny içýär eken. Günlerde bir gün Sezar özüni ýarawsyz duýup ýören wagtlary onuň eline kime degişlidigi näbelli bolan hat gelýär. Ol hatda şeýle sözler bar eken: “Öz iň ýakyn hasaplaýan adamyň bolan tebibiňden gork. Ol seni zäherlemek isleýär”. Birnäçe sagatdan soň bolsa şol tebip gelip Sezara derman uzadypdyr. Şol wagt ol tebibe ýaňky haty uzadyp, ony okap durka hem dermany içipdir. Tebip özüni ýitirip: - Patyşahym, siz şu haty okanyňyzdan soň hem nädip dermany içip bilýäňiz? – diýip sorapdyr. Sezar bolsa: - Öz janyňy ynanýan dostuňdan ikirjiňlenip gezeniňden öleniň has gowudyr – diýip jogap beripdir.

#145.
Bir är-aýal özlerine nemes nesli bolan owçarka güjügini alypdyrlar. Ony şeýle söýüpdirler, onuň aladasyny öz hakyky çagalary ýaly edipdirler. Güjüjek bolsa söýgüden ullakan akylly, owadan it bolup ýetişipdir. Öýlerini gorapdyr. Eýesine wepaly bolupdyr, ýüregi bilen şol öýe berlipdir. Ýedi ýyldan soň bu är-aýalyň köp garaşylan ogullary dünýä inýär. Maşgala şeýle bir bagtlydy, wagtlarynyň tas ählisini diýen ýaly şol çagajyga sarp edipdirler. Ite bolsa asla üns bermändirler diýen ýaly. It görgüli özüni gerekmejek ýaly duýup çagajykdan eýelerini gabanypdyr.  Günlerde bir gün hem är-aýal ogluny öýde ýatyryp, özleri bolsa daşarda işlerine güýmenýärler. Haçanda olar çagasyny barlamak üçin çaga otagyna tarap ýöränlerinde it hem şol öýden çykyp gelýär eken. Onuň agzy gara gana bulaşyp, özi hem döşüni gerip guýrugyny eýlä-beýlä zyňyp barýardy. Çaganyň kakasy şol wagtda bolup biläýjek ähli erbet zatlary göz öňüne getirip haý diýmän itini atyp öldüripdir. Soňra bolsa ylgap çaga otagyna girenlerinde çagajygyň ýatan sallançagynyň ýanynda kellesi goparylan ýylanyň göwresiniň ýatandygyny görýärler. ”Men özümiň durmuşymdaky iň wepaly dostumy ýitirdim” diýip kakasy aglapdyr. Haýp, ýöne itini yzyna dolap getirjek gümany barmy?! Biz hem köplenç adamlar barada nädogry netije çykarýas...

#146. 
Bir gezek Genri Ford Angliýa gitmeli bolupdyr. Howa menziliniň sorag-jogap gullugynda ol şäherdäki iň arzan myhmanhanasynyň haýsydygy barada gyzyklanypdyr . Gullugyň işgäri ol adamyň meşhur G. Forddugyny tanapdyr. Sebäbi ol bütin dünýä belli adamlaryň biridi. Şähere gelmezinden birnäçe gün öň G. Ford barada gazetlarda makala ýazylyp, onuň suratlary hem ilkinji sahypalarda uly ýer tutup durdy. Ine, şol adam hem şu ýerde egnine geýen paltosy özünden uly görünýän, iň arzan myhmanhanany sorap dur. Işgär: - Eger men ýalňyşmasam, siz Genri Ford bolmaly, men siziň suratyňyzy gördüm. - Hawa – diýip Ford jogap beripdir.  Gullugyň işgäri özüni ýitirmän zordan gyryk sesi bilen: - Siz şäherdäki iň arzan myhmanhanany soraýaňyz, egniňize geýen paltoňyz dagy özüňizden uly görünýär ýaşy boýunça. Öňräk men siziň ogluňyzy gördüm. Ol şäherdäki iň gymmat we amatlyklary bolan myhmanhanada düşledi, üstesinede ol şeýle gözegelüwli geýnendi – diýip bildi.  Şonda Genri Ford oňa şeýle jogap beripdir: - Meniň oglum intäk ýaş. Ol durmuşda özüni nähili alyp barmalydygyny hem kän bir bilenok. Maňa nirede, haýsy myhmanhanada düşlesem-de tapawudy ýok, öňi-soňy men Genri Ford. Şäheriň, bütin dünýäniň iň arzan myhmanhanasy bolsa-da men şol öňki bolşum. Meniň oglum arzan myhmanhanada düşlese daş-töweregindäkileriň özi barada näme pikir etjekdiklerinden gorkýar. Meniň Genri Ford ýaly kakam ýok. Bu palto bolsa dogrudanam maňa kakam pahyrdan galan ýadygärlik. Onuň bolsa hiç hili ähmiýeti ýok, çünki men esgilere pul bermegi halamok. Men näme geýsemem, nirede bolsamam men Genri Ford. Galan zadyň bolsa asla ähmiýeti ýokdur. Hiç haçan hem men-men diýip ýaşamaly däldir. Ertiriň nähili boljagyny hiç kim bilip bilmez. Bu gün meniň oglum döwran sürüp ýören bolsa, ertir onuň nireden çykjagy belli däldir!

#147. Köne şkaf.
Bir gün ýigit çykan oglan atasynyňka myhmançylyga gelipdir. Saglyk-amanlyk soraşylandan soň atasy agtygynyň işleri bilen gyzyklanypdyr, ýöne oglan gürrüňleşmäge kän bir höwesli bolmandyr.  - Sen gaty ýadaw görünýäňle, oglum. Hamana diýersiň bütin ömrüňi kynçylykda ýaşan ýaly. - Siz mamla, ata. Meniň durmuşymda hiç hili gürrüň berer ýaly zat ýok. Sebäbi üýtgeşme bolanok, gowy zatlar hem bolanok – diýip agtygy janygypdyr. - Men seniň gam-gussaňy egismek maksady bilen bir sowgatjyk taýýarladym. Men ony şol duran köne şkafyň çekerleriniň birinde goýdum, ýöne haýsydadygy ýadyma düşenok – diýip atasy agtygyna ümläpdir. Atasynyň diýän şkafy hakykatdanam könedi, özünde-de çekmeleri kändi.  - Gorkuly zat ýok, atajan. Häzir men ony derrew taparyn – diýip agtygy her çekmäni gezekli-gezegine açyp barlaşdyrýardy. “Zähmet soňy rehnet ” diýlişi ýaly ahyry sowgat tapyldy. Onuň aşagynda bolsa bir hat hem bardy. Oglan ony alyp açyp görse şeýle sözler bardy: “Durmuşyň köp gapysy bolýar, şolaryň birinde hem seniň paýyň, ýagny – durmuşyň sowgady bardyr.” Akyldarlar aýtmyşlaýyn: “Ahyrynda biri açylar ýaly, durmuşyň ýedi gapysyny kakmak gerek”.

#148. Söýgi we aýralyk.
Günlerde bir gün söýgi bilen aýralyk bir ýaş maşgalanyň öýünde gürleşip oturan ekenler. Şonda aýralyk söýgä garap: - Jedel edelimi, men şolary aýrylyşdyraryn – diýipdir, söýgi bolsa: - Dur intäk, sen barmankaň men olaryň ýanyna baryp bir ýüreklerini diňläp gaýdaýyn, soňundan sen näçe isleseň baryber. Göreli onsaň, sen şolary aýryp bilermiň? – diýip jogap beripdir. Aýralyk razylaşypdyr. Şeýle diýip söýgi olaryň ýanyna baryp, ýüreklerini diňläpdir, gözlerine seredipdir, mähirlilik bilen ýyly demini beripdir. Soňundan bolsa olaryň arasynda bolup geçýän arassa päk duýga begenç bilen syn edipdir. Soňundan söýgi gyra çekilip aýralyga gezek beripdir. Ol bolsa: - Ýok,bu wagt men hiç zat edip bilmerin. Çünki olaryň ýürekleri söýgiden doly. Gowusy men soňrak geleýin – diýipdir. Wagt geçipdir. Aýralyk ýene şol maşgalanyň öýüne gelipdir. Öýde ejesiniň we kakasynyň elinde çagajygyň oýnap oturandygyny görüpdir. Ol maşgalanyň bosagasyndan indi aýrylyşdyraryn, söýgi gutarandyr umyt bilen ätläpdir. Ýöne bu gezek hem ýalňyşanyny görüpdir. Çünki iki ýüregiň bir-birine bolan mähirli gatnaşygy, minnetdarlygy esasynda bularyň ýüregini aýra salyp biljek däldigine göz ýetiripdir, içinden hem soň aýlanaryn diýen pikir bilen gidipdir. Ýene birnäçe wagt geçipdir. Aýralyk täzeden gelipdir. Görse hiç zat üýtgemändir. Öňki söýgi we mähirli gatnaşygyň üstüne ýene sylag-hormat hem goşulypdyr. Niýeti başa barmadyk aýralyk soň gelerin diýip ýene yzyna gidipdir. Wagt geçipdir. Aýralyk indi öňküdenem beter umyt bilen gelipdir. Çünki onuň pikiriçe söýgi bu ýaşdan soň asla galmaly däldi. Seretse, saçyna çal giren kakasy ullakan bolan çagalaryna bir zatlar düşündirip otyr, ejesi bolsa aşhanada bir zatlar bişirýär eken. Olaryň gözlerinde çagalaryna bolan söýgi we ynam bardy. Aýralyk ýene gidýär we birsalymdan dolanýar. Öýde agtyklar ylgap oýnaýardylar. Pejiň gapdalynda bolsa garryja aýaly pikire batyp otyran eken. Aýralyk şonda “ine meniň wagtym geldi” diýip, begenip aýala seredipdir, görse ýaňky garry aýal bir ýerlere çykyp gidip barýar. Aýralygam onuň yzyna düşüp gidipdir. Garry öz adamsynyň mazaryna gelip, ol ýeri arassalap, gül goýupdyr. Şonda aýralyk “Görýän welin men gijä galypdyryn. Wagt meniň işimi eýýäm maňa derek edipdir” diýip pikir edipdir. Şol wagt hem aýralyk garrynyň çöken gözlerine seretse, öz adamsyna, çagalaryna bolan baky söýgini, minnetdarlygy, sylag-hormady, ynamy görüpdir.  Mähriban okyjylar, biri-birirňizi hiç wagt söýmegiňizi bes etmäň. Daşdanam berk maşgala gurmaga çalşyň. Hiç bir ýele, güne maşgala bozmaga ýol bermäň. Ownuk-uşak zatlar üçin biri-biriňiziň göwnüňize degmäň, durmuş-ömür diýlen zat şeýle gysgadyr. Ömrüňizi maşgalaňyzyň, ene-ataňyzyň, çagalaryňyzyň arasynda agzybirlikde, söýgüde, sylag-hormatda geçiriň!

#149. Iki goňşy .
Günlerde bir gün bir adam özüne ullakan, täze öý satyn alypdyr. Öýüň daşynda ajaýyp baglyk bar eken. Olaryň ýanynda bolsa kiçijik, köne öýde görüp goňşylary ýaşaýan eken. Görüp adam täze göçüp gelene elinden gelen erbetliklerini edýän ekeni. Keýpini bozmak üçin günde diýen ýaly täzeje öýüň gapdalyna hapa zatlary taşlaýan eken. Günlerde bir gün täze goňşy ir bilen şadyýan halda oýanyp, üçege çykyp seretse, gapynyň agzynda hapa bedre taşlanypdyr. Baryp bedräni arassalap, gowy edip ýuwupdyr. Soňundan hem süýji almalardan ýygyp bedräni doldurypdyr. Görüp goňşysy bolsa ertiriň çagynda gapynyň kakylýanyny eşidip mekir ýylgyryşyny edip: “Hudaýa şükür, ahyry men onuň ýüregine düşdüm” diýip pikir edipdir. Gapyny goh-galmagal bolar diýen umyt bilen açsa, täze goňşy oňa almadan doldurylan bedräni uzadyp: - "Kim nämä baý bolsa, şol baýlygyny özgeler bilen paýlaşýar" – diýipdir.

#150. Adamyň suraty.
Günlerde bir gün howa bulaşyp, ýagyş ýaganda bir oglanjyk özüne oýnar ýaly ýer tapman bir otagly jaýyň içinde eýlä-beýlä ylgap, agdar-düňder edipdir. Makala ýazmaga taýynlanyp oturan kakasyna päsgel beripdir. Ahyry oglunyň bu hereketlerine çydamadyk kakasy, köne žurnallaryň birinden dünýäniň reňkli kartasynyň suraty bolan sahypany alyp ýyrtdyda, ogluna şolary düzmegi tabşyrdy. Eger kartany öňküsi ýaly edip bilse buzgaýmak almak üçin pul berjekdigini aýtdy. Aslynda bu iş uly adamlar üçinem 5 minutlyk iş däldigi belli, ondan kiçi ýaşly çagalar barada-ha gürrüňem ýok. 10 minutdan soň ogly kakasynyň ýanyna gelip işi ýerine ýetirendigini aýdýar. Kakasynyň geň galyşyny bolsa şol wagtda aýdyp diýere söz bolmaýar.  - Saňa bu işi şeýle çalt ýerine ýetirmek nädip başartdy? – diýip kakasy soraýar. - Bu bir beýlede kyn dälä, kaka. Kartaly suratyň arka ýüzünde adamyň ullakan suraty bardy. Men ony beýlesine öwrüp adamyň suratyny kiçijik böleklerine çenli birleşdirdim. Şeýdibem karta edil öňküsi ýaly boldy duruberdi. Eger adamyň suraty dogry bolan bolsa onda dünýä hem dogry bolandyr diýip pikir etdim. – diýip oglanjyk kakasyna düşündiripdir.  Kakasy ýylgyryp ogluna söz beren puluny beripdir. “Eger ynsan dogry bolsa, onda dünýä hem dogry bolar” – diýen jümläni gaýtalap oturan kakasy ýazmaly makalasynyň sözbaşysynyň tapylanyna buýsanyp otyrdy.

#151. Garry daýza we leňňeç.
Günlerde bir gün bir garryja daýza derýanyň boýunda güýmenip ýören wagtynda akymyň garşysyna gidip barýan biçäre leňňeji görüpdir. Soňra bolsa ol görgülijik kenara golaý baranda gury ýere ýetjek bolup dyzanýardy. Ýöne şonda-da ol derýaň düýbüne çümüp barýardy. Garryja daýza bolsa ylgap baryp gark bolup barýan leňňeje elini uzadanda ol guýrugy bilen çakypdyr. Şonda daýza elini çekip özüni dürsäp täzeden kömege ýetişdi. Ýöne her synanyşykda hem şol bir ýagdaý gaýtalandy. Şol wagt ýoldan geçip barýan adam daýzanyň başyna gaý bolup elini gana bulap, kömek etjek boluşyny gördi: - Daýza, siz aklyňyzdan azaşdyňyzmy? Şu myrdar haýwan üçin özüňizi öldürjek bolýaňyzmy? Garryja daýza bolsa ol adama garap şeýle jogap beripdir: - Leňňejiň tebigatynda çakmak bar, meniňkide bolsa ony halas etmek. Onda näme üçin men öz tebigatymdan geçip onuňkyny halas edip bilemok? Ejize ganymlygy her kimem başarar. Diňe ýagşylyk etmeli, oglum. Biziň tebigatymyz şeýle, diýip olary halas etmän geçip gitsek biz üçin peslik bolar.

#152. Küýze .
Bir akyldar boş küýze aldy-da ony hem agzyna ýetýänçä ownuk-uşakly daşdan doldurdy. Şägirtlerini çagyryp, olardan: - Gadyrdanlar, aýdyň hany, meniň küýzäm doldumy? – diýip sorapdyr. Şägirtleri bolsa: - Hawa – diýip jogap beripdirler. Şonda akyldar bir doly gap nohudy alyp daşly küýzäniň içine guýupdyr. Nohut pytrap küýzäniň boş ýerlerinden özlerine orun tapypdyr. Akyldar ýene şägirtlerine ýüzlenipdir: - Meniň küýzäm ýene-de dolumy? Oturanlar ýene baş atmak bilen makullapdyrlar. Indi bolsa akyldar bir guty çäge alyp, ony hem küýzä sepipdir. Çäge daş bilen nohudyň arasyndan özüne ýer ýasanyp, has hem küýzäni doldurypdyr. Indi küýzede asla boş ýer galmady diýen ýaly. Şonda akyldar şägirtlerine ýüzlenip şeýle diýipdir: - Men siziň şuňa düşünmegiňizi isleýän, küýze-bu biziň durmuşymyz, daşlar bolsa her birimiziň durmuşymyzy düzýän serişde. Nohut- bu durmuşda özüňde bolmagyny isleýän, arzuw edýän zadyň, emma kän bir zerurlygy bolmadyk zat. Öz gezeginde çäge bolsa, her bir adamyň durmuşyndaky ownuk-uşak zady alamatlandyrýar.  Eger-de küýzäni ilki bilen çägeden doldursak, onda nohuda-da, daşlarada ýer galmaz. Durmuşda hem edil şular ýaly, eger, wagtyňy bisarpa tutup, biderek zatlar bilen meşgullansaň, ýerine ýetirmeli esasy zadyňa wagtyň galmaz!

#153. Ulumsy kedr agajy .
Bir baglykda kedr agajy ösýän eken. Ýyl-ýyldan ol ulalyp, ösüp, boý alyp, has owadanlaşýan eken. Onuň giň şahalary barha ýaýrap beýleki agaçlaryň üstünden saýa düşürýärdi. Ýöne kedr näçe beýgelip, näçe ösdügiçe onda ulumsylyk hem artýardy. Bir gün hem ol ýokardan aşak göwnüýetmezçilik bilen seredip buýruk beriji äheňde şeýle diýýär: - Şo ýerdäki ösüp oturan gerekmejek hoz agajyny ýok ediň. Şeýlelikde nebirje hoz agajy düýp köki bilen ýok edilýär. - Şol ýerdäki injir agajyny hem ýok ediň, ol meniň daş gözelligimi bozýar – diýip kedr gygyryberipdir. Injir görgüliniň ykbaly hem hozuňka meňzäpdir. Özünden göwnühoş bolup ulumsylyk bilen şahalaryny bulaýan agaç şonda hem köşeşmändir: - Meniň daş töweregimdäki alma, armyt agaçlarynam çapyň, arassalaň. Şeýdip agaçlar biri-biriniň yzyndan oduna öwrülip gidip barýardylar. Kedr bolsa diýenim edilýär diýip ajaýyp gür baglygy boş ýatan meýdana öwrüp goýypdyr.  Ine günlerde bir gün hem güýçli şemal turýar. Daşy çolaran kedr ähli güýjüni jemläp şemala garşy durjak bolýar. Şemal bolsa öňünde hiç hili böwet bolmansoň owadan görnüşli kedr agajyny edil ýeriň ýüzünde bolmadyk ýaly goparyp taşlapdyr. Özünden başga zat bardyr öýtmeýän, ulumsylygyň soňy hem şeýle zatlara getirýändigini unutmalyň.

#154. Galamyň 5 tarapy .
Bir gün bir çagajyk enesiniň hat ýazyp oturanyny görýär: - Sen men barada ýazýaňmy, ene? – diýip, 70 ýaş töwereklän enesinden soraýar. Enesi ýazmasyny bes edip, agtygyna şeýle jogap berýär: - Sen bildiň, balam, men sen barada ýazýan. Ýöne esasy zat meniň ýazýanlygym däl-de, meniň näme bilen ýazýanlygymda. Sen ulalanyňda ine şu galam ýaly bolmagyňy isleýän oglum. Çagajyk galama bilesigelijilik bilen seredip, ondan hiç hili üýtgeşik zat tapmaýar. - Ene, olam edil beýleki galamlar ýaly adaty galama, hiç hili tapawudy ýoga... - Hemme zat eliňdäki zatlara nähili seredişiňe bagly. Bu galamyň 5 sany üýtgeşik taraplary bar. Eger durmuşda asuda, agzybir, gülala-güllükde ýaşamak isleseň olary bilmegiň zerurdyr.  Birinjiden, sen durmuşda çaksyz zehinli (geniý) bolup bilersiň, ýöne nirede bolsaňam, näme etseňem hereket güýji bolan – eliňi ýadyňdan çykarmaly däldir. Biz bu eli beýik güýç hasaplaýarys. Şol güýje ynan we ony duýmagy başar.  Ikinjiden, ýazmak üçin galamy artmagyň gerek. Bu iş galam üçin biraz agyryly bolar ýöne soňundan ol örän nepis we owadan ýazar. Sen hem durmuşda agyryny ýeňip geçmegi başar, soňundan hemme zat gowy bolar. Üçünjiden, eger-de galamy ulananyňda, ýalňyş gören zatlaryňy öçürgiç bilen bozup bolýar. Ýadyňdan çykarma, özüňi düzetmek hemişe gowy. Köplenç halatda bolsa bu dogry ýoldan ýöremegiň ýeke-täk usuly. Dördünjiden, galamy ulananyňda onuň haýsy agaçdan ýasalany, ýa onuň formasy esasy zat däl-de, onuň içindäki ýazýan grafity esasydyr. Şonuň üçin hem mydama öz içiňde bolup geçýän zatlar barada pikirlenip gezgin.  Ahyry bäşinjiden hem, galam hemişe özünden soň yz goýýar. Edil, şonuň ýaly sen hem yzyňda öz bitiren hyzmatlaryň üçin yz goýýarsyň. Şonuň üçin hem hemişe ätjek ädimiňi pikirlenip ätlegin oglum!

#155. Çopan we nätanyş adam .
Günlerde bir gün çopan bir adamynyň göwnüne degipdir, ol bolsa gaty görüp çopandan ar almagy ýüregine düwüpdir. Ol adam çopanyň hiç kimiň gitmeýän ýerinde goýun bakýandygyny bilýär eken, şondan hem peýdalanyp oňa gaçar ýaly çukur gazmagy karar edipdir. Gijäň ýarynda işine başlapdyr. Gazyp ýörkä ol adam özýanyndan, çopanyň şol çukura gaçyp bir ýerini döwdürişi, ýa-da çykyp bilmän ölüp galyşy, ýa bolmasa mallarynyň gaçyşyny pikir edip keýpi göterilýärdi. Ol şeýle bir maksadaokgunly gazypdyr, hyýalynda ýaňky pikir edýän zatlaryny görüp çukuryň gaty çuň bolanyna hem üns bermändir. Jahan ýagtylanda ol adam öz pikirlerinden aýňalyp seretse, gaty çuň çukur gazypdyr, indi ol şol çukurdan çykmagyň ýoluny gözläp başlapdyr. Kimdir birine pikiriňizde çukur gazmakçy bolsaňyz hem ilki bilen näme üçin gazmalydygyny, kime gazmalydygyny, şeýle-de şol gazjak çukuryňyzda öňi bilen özüňiziň düşüp biljegiňizi ýadyňyza salyň. Kim özgelere çukur gazsa, ilki bilen onuň özi şol ýerde bolar. “Ýakma bişersiň, gazma düşersiň.”

#156. Bagtly bolmagyň syry .
150 adamdan ybarat bolan topar “Nädip bagtly bolmaly” diýen temaly seminara gatnaşýar. Olara öz geljekde beslän arzuwlaryny ýazyp çişirilen şara salmaly we onuň ýüzüne öz adyňy ýazmaly diýen ýumuş berildi. Soňra bolsa şarlary otagyň içine goýberip 5 minudyň dowamynda her kim öz ady ýazylan şary tapmalydylar. Otagyň içindäkiler şarlaryny tapmak üçin eýlä-beýlä ylgap, biri-birleri bilen kakyşýardylar. Umuman, şol 5 minudyň dowamynda hiç kime öz şaryny tapmak başardanok. Soňra bolsa olara haýsy şary tapan bolsalar ellerindäki şar kime degişli bolsa şol adama gaýtaryp berilmegini aýtdylar. Birnäçe minutdan soň her kimde öz ady ýazylan şar boldy. Şonda mugallym: “Ine, biziň durmuşymyzda hem şeýle bolýar. Her kim öz bagtynyň nirededigini bilmän daş-töwereginden gözleýär. Biziň bagtymyz beýleki adamlaryň bagtyna bagly. Siz olara öz bagtyny beriň, şonda siziň öz bagtyňyz özüňize gaýdyp geler. Ine, şu hem adamzat durmuşynyň bezegi, manysy we maksadydyr.”

#157. Awy siziñ kelläñizde. 
Gadymy döwürler Hytaýda gyz durmuşa çykansoň, ol ýoldaşynyň öýünde ýaşap, öz adamsyna we onuň ene-atasyna hyzmat etmeli eken. Bir gyz hem durmuşa çykyp ýoldaşynyň öýünde ýaşap, gaýynenesine hyzmat edipdir. Ýöne ol öz gaýynenesiniň gykylygyna çydaman ondan dynmagyň ýoluny gözläpdir. Bir gün ol gyz kakasynyň ot satýan dostunyň ýanyna baryp, şeýle diýipdir: - Men indi gaýynenem bilen ýaşap bilemok. Ol meni dälliredýärä. Siz maňa kömek edip bileňzokmy? Men size gowy tölärin.  - Men seniň üçin näme edip bilerin? – diýip ot satýan sorapdyr. - Men seniň maňa awy satmagyňy isleýän. Men gaýnyma awy berip öldürerin, şeýdibem ondan dynaryn. Köp pikirlenip, ot satýan şeýle jogap beripdir: - Bolýar, men saňa kömek edeýin. Ýöne sen iki zada düşünmeli. Birinjiden, sen öz gaýyneneňi göni zäherläp bilmersiň, sebäbi adamlar bolup geçen waka üçin seniň eliň bardygyny aňarlar. Men saňa bir ot bererin, ony gaýyneneň içse belli bir wagtdan soň öler, şeýdibem hiç kim senisiňem öýtmez. Ikinjiden bolsa, sen ähli ikirjiňlenmelerden gaçjak bolsaň, sen hökmany ýagdaýda öz gaharyňy özüňde saklap, gaýyneneňi sylamagy, söýmegi başarmaly, ony diňlemeli we sabyrly bolmaly. Şonda ölensoň seni hiç kim hem aýyplamaz. Ol gyz razylaşypdyr. Oty alyp gaýnynyň çaýyna garypdyr. Ondan başga-da ol özüni ýitirmezligi, gaýnyny sylamagy we diňlemegi öwrenipdir. Haçanda gaýny gelniniň özüne bolan gatnaşygyny görensoň, ol hem gyzy ýüregi bilen gowy görüpdir. Ol hemme kişiniň ýanynda gelnini öwüpdir. Ýarym ýyldan olaryň gatnaşyklary edil hakyky ejeli gyzyňky ýaly bolupdyr. Ine, günlerde bir gün hem ol gyz ot satýanyň ýanyna gelip şeýle diýipdir: - Hudaýyň haky üçin meniň gaýnymy awydan halas et. Men onuň janyna kast edesim gelenok. Ol şu wagta çenli dünýäde iň gowy gaýynene boldy, men ony ýüregim bilen gowy görýän. Şonda ot satýan ýylgyryp: - Alada etme, men saňa hiç hili awy beremok. Meniň saňa beren zadym ýönekeý bir çaý oty. Awy diňe seniň kelläňde bardy, özüň hem ondan dyndyň – diýipdir.

#158. Ejiz oýnawaçlar! 
Bir gezek bir oba garry akyldar ýaşamaga gelipdir. Ol şeýle bir çagalary söýüpdir, olar bilen köp wagtyny bile oýnap geçiripdir. Şeýle-de ol akyldar çagalara sowgat bermegi halapdyr, onda-da diňe ejiz, çalt döwülýän oýnawaçlary. Çagalar oýnawaçlara näçe tertipli çemeleşseler-de, ahyry olary döwýär ekenler. Çagalar bolsa şol sebäpli birnäçe günläp gamlanyp, aglap ýörýän ekenler. Bir gün akyldar çagalara ýene öňküden has hem ejiz oýnawaç sowgat beripdir. Ene-atalar çagalarynyň oýnawaçlary üçin aglap ýörmesinden ýadap, saklanyp bilmän akyldaryň ýanyna barýarlar: - Siz şeýle akylly adam, biziň çagalarymyza hem diňe gowulyk isleýäňiz. Ýöne näme üçin siz olara beýle sowgat edýäňiz? Olar oýunjaklaryny gaty tertipli ulanýarlar ýöne ahyrynda döwüp aglaýarlar. Ol oýnawaçlar şeýle ajaýyp hemem owadan, olary oýnamazlyk asla mümkin däl – diýip arz edipdirler. - Ýene biraz wagt geçer – diýip, garry akyldar ýylgyrypdyr – kimem bolsa biri olara öz ýüregini sowgat berer. Belki-de şu hem olara gymmatly sowgada azajygam bolsa ünsli çemeleşmegi öwreder. Ýürek diýen zat gaty ejizdir. Sähel gatyrak tutsaň döwüljegi köre mälimdir.

#159. 
19-njy asyryň 90-njy ýyllarynda Detroýt şäheriniň bir elektrik kompaniýasynda hepdesine 11 dollar gazanýan ýaş mehanik işläpdir. Ol günüň 10 sagadyny kompaniýada işläp geçirse, galan köp bölegini öz ýerzemininde täze bir zat tapmagyň üstünde zähmet çekýär eken. Onuň kakasy oglunyň wagtyny biderek geçirýändigini aýtsa, goňşulary ony akylyndan azaşandyr diýip pikir edýärdiler. Aýalyndan başga ýekeje adamam onuň ýerine ýetirýän işinden bir zadyň çykjagyna asla ynanmaýardylar. Ol öz adamsyna kömek edýärdi, uzak gijeläp onuň üstünden ýagty bolar ýaly ýangyç bilen ýanýan çyra saklap durýardy. Sowukdan ýaňa elleri gögerip, dişleri şakyrdaýardy, arasynda keselleýärdem, ýöne ol öz adamsyna ýüregi bilen ynanýardy. Şol ynam bolsa ähli kynçylyklardan üstün çykýardy. Birnäçe ýyllardan soň ýaňky ýerzeminden bir galmagal eşidildi. Goňşular şonda ýaňky aklyndan azaşan bilen aýalynyň atsyz paýtunda öz-öziniň ýöräp gelýänini görüpdirler. Şol aklyndan azaşan diýlen adamynyň ady Genri Forddy (30.07.1863-07.04.1947. oýlap tapyjy, senagatçy.) Soň, bir duşuşykda, žurnalistleriň biri ondan: - Siz bu durmuşda öz geregiňizi edindiňiz, indiki durmuşda kim bolmagy arzuw edýärsiňiz? – diýip sorapdyr. Şonda Genri Ford oňa şeýle jogap beripdir: - Kim bolanymda maňa tapawudy ýok, esasy zat meniň ýanymda aýalym bolsun!

#160. Iki hassa .
Hassahanalaryň birinde iki sany agyr keselli hassa ýatyr eken. Olaryň biriniň krowady penjiräniň öňünde, beýlekisiniňki bolsa gapyň ýanynda eken.  - Penjireden näme görünýär? – diýip bir gezek gapyň ýanynda ýatan hassa beýlekiden sorapdyr.  - Men dury asmany, haýwanjyk şekilindäki bulutlary, köl we aňyrrakda göm-gök bolup oturan tokaýy görýän – diýip ol jogap beripdir.  Her gün penjiräniň öňünde ýatan hassa goňşusyna daşarda näme görýän bolsa gürrüň beripdir. Ol balykçylaryň uly gaýygyny, olaryň balyk tutuşyny, kenarda oýnaýan çagalary, ýaş oglan gyzlary görýändigini aýdýar. Her gezek penjiräniň öňündäki hassa bu ajaýyp zatlara syn edende gapdalyndaky goňşysynyň erbet içi gysypdyr. “Bu adalatsyzlyk bolýar – diýip ol içinden pikir edipdir – haýsy ýerine ýetiren zähmeti üçin ony penjiräniň öňünde ýatyrdylarka?! Men hem şonuň edeniçe ederin.”  Günleriň bir güni penjiräniň ýanyndaky ýatan hassa batly üsgürip howasy ýetmän başlaýar. Ol şepagat uýasyny çagyrmak üçin düwmä basmakçy bolýar, emma elleriniň titräp duranlygy sebäpli şonam edip bilmeýär. Goňşusy bolup geçýän zatlara seredip oturýar. Oňa şol düwmä basmaga hiç zat päsgel berenokdy, emma ol şojagazy hem etmeýär. Haçanda penjiräniň ýanyndaky hassany äkidenlerinde goňşysy şepagat uýasyna özüni penjiräniň ýanyna geçirmegini haýyş edýär. Hassany geçirip bolansoň gapa ýönelende ýaňky hassa ondan: - Bu nädip beýle bolýar? Bu penjireden diňe bir mele diwarlar görünýärä. Ölen hassa görgüli bu ýerden asmany, buludy... görýändigini maňa gürrüň berýärdi ahyry. Nädip ol bu zatlary görüp bilýädikä?! – diýip üstüni sowaldan gömüpdir. Şepagat uýasy gamly ýylgyryp: - Ol pahyr asla hiç zady görmeýärdi. Siziň ýogalan goňşyňyz kördi – diýipdir.

#161. 
Günlerde bir gün ýolbarsyñ ýanyna güjük gelip, ýolbarsy söweşe çagyrýar. Ýöne ýolbars oña üns hem bermeýär. Onda güjük ýolbarsa ýüzlenip şeýle diýýär: - Egerde, sen meniñ bilen söweşmeseñ, onda men öz dostlaryma ýolbars menden gorkýar diýip aýdarn. Ýolbars bolsa arkaýynlygyny ýitirmän: - Güjük bilen uruşdy diýip ýolbarslaryñ meni ýigrenenlerinden, gowysy güjükler maña gorkak diýäýsin - diýip jogap berýär.

#162. Durmuş bu aýna .
Bir gün şägirt halypasyndan: - Halypam, bütin dünýä biri-birine garşymy? - diýip sorapdyr - Men saňa durmuşyň adama nähili çemeleşýäni barada hekaýa aýdyp bereýin. “Gadym zamanlarda uzak ýurtlarda bir patyşa ýaşapdyr. Ol asyrlara uzap, ýadygärlik galjak bir köşk gurdurmagy buýurýar. Ol köşk gurlan soň şeýle bir ajaýyp, täsinligi bilen göreni haýrana galdyrypdyr. Aýratynam iň täsin ýeri uly bir zal bolup, ol hem durşuna aýnadan bolupdyr. Gapysy, aýnasy, diwarlary, ähli ýerleri aýnadan bolansoň, ol ýere giren adam ilki bilen nirä düşendigine akyl ýetirip bilmän durýar eken. Çünki aýna şeýle bir nepis ýasalyp bar zady gaty anyk görkezipdir. Ondan başga-da zalyň diwarlary gürläniňde ses ýaňlanar ýaly gurlupdyr. “Kim sen?” diýip gygyrsaň, ol hem saňa dürli ýerlerden şol sowaly berýär eken. Ine, bir gün hem bu zala it gelipdir. Seretse, özünden başga-da müň sany it bar eken-gapdallarynda, aşagynda, ýokarsynda... Ol it öňünden goranyp dişlerini çarhlap, hyrlapdyr. Aýnadaky görünýän beýleki itler hem oňa şol herekedi gaýtalapdyrlar. Bu bolan zada gorkan it görgüli üýrüpdir, oňa-da şeýle jogap berilipdir. Ol has gatydan üýrüpdir, eýlä-beýlä ylgapdyr, aýnadaky itler hem bu herekedi gaýtalapdyr. Ertesi irden hyzmatkärler ol iti, şol bir hatarda hem beýleki müňlerçe iti öli tapypdyrlar. Zalda ol görgülä zeper ýetirip biljek ýekejede janly jemende bolmandyr. It öz sudury bilen göreşip ölüp galypdyr. ”  - Ine, gördüňmi – diýip halypasy sözüni jemläpdir – daş-töweregiňdäki adamlar saňa hiç hili zeper ýetirenoklar. Biziň daşymyzdaky bolýan zatlaryň ählisi biziň pikirlerimiziň diňe bir görnüşi, duýgusy, islegi we herekedi. Durmuş – bu ullakan aýnadyr.

#163. 
- Düşünýäñmi... ikimiz hemme wagt uruşýarys... ikimiz bile bolup bilmers, şeýle dämi? - A sen ülje iýmegi gowy görýäñmi? - Hawa, hä? - Onson ülje iýeñde şänigini näme edýäñ? - Şänigini çykarýanda zyñýan. - Durmuş hem şeýle... Ülje iýmegi halamagy we şänigini zyñmagy öwren. Şänigi bar diýip ülje iýmegiñi bes edip bilmersiñä?

#164. Garry adam we köne jamjagaz .
Ir wagtlar bir garry adam ýaşapdyr. Ýaşynyň soňunda onuň gözleri, gulaklary gapylyp, elleri, aýaklary titräp başlapdyr. Ol hatda çemçäni hem elinde dogry saklap bilmän nahary hem döküp-saçyp iýýär eken. Ol adamyň ogly we gelni bu zatlara eýmenç seredipdiler. Soňabaka bolsa garry adam pahyry gyrada bir çüňkde ýeke özüni oturdyp, öňüne bolsa köneje jamjagazda edil itiň öňüne goýan ýaly nahar goýýardylar. Ol bolsa şo oturan ýerinden oglunyň oturan ýerine seredip gözleri ýaşarýardy. Bir gün hem onuň elleriniň örän titreýändigi sebäpli iýjek bolup oturan naharyny elinden gaçyryp jamjagazyny hem döwüpdir. Gelni bolan zat üçin gaýynatasyna şeýle bir sögünýärdi. Ol görgüli bolsa biragyz hem gürlemän diňe uludan demini aldy, gözüniň ýaşyny zordan gizläp ýetişdi. Çünki bütin ömrüni oglunyň ýagty geljegine bagyşlan atanyň şol wagtky pursatda nämeleri başdan geçirýändigini göz öňüne bir getirip görüň. Şondan soň oňa gaýdyp döwülmez ýaly agaçdan ýasalan jamjagaz satyn alyp beripdirler. Indi garry adam şol jamdan iýmeli bolupdy. Bir gezek bolsa är-aýal naharyň başynda otyrka aşhana 4 ýaşlyja ogly bir bölejik agaç bilen kürsäp girýär. - Sen mundan näme ýasajak oglum? – diýip kakasy soraýar. - Agaçdan jamjagaz ýasajak – diýip ogly jogap berýär – Haçanda ejem ikiňiz garranyňyzda şol jamjagazda nahar bermek üçin. Gynansakda biziň aramyzda hem şeýle adamlar bar. Olar düşünenoklar geljekde hem öz başlaryna şeýle ykbalyň geljekdigini. “Eklegeniň gadryny ekläniňde bilersiň, saklaganyň gadryny saklanyňda”.

#165. 
"Egerde köýnegiñ iñ aşaky iligini ýalñyş daksañ, onda galan ilikler hem ýalñyş dakylýar. Durmuşymyzda hem bolýan köp ýalñyşlyklar aslynda birinji ýalñyş dakylan iligiñ netijesidir." - Fabio Volo

#166. Guýa düşen eşek .
Günlerde bir gün bir adamynyň eşegi guýa gaçypdyr, kömege çagyrmak üçin ulyili bilen aňňyrypdyr. Onuň sesine eýesi ylgap gelipdir. Seretse eşegi guýyda eken, ony çykarmak mümkin däl diýip ol pikir edip elini bulap goýberipdir. Şonda ol adam: “Eşek indi garrapdyr, haçan öljegi belli däl. Iňsoňy men täze eşek alaýyn diýip ýördüm. Bu guýy hem haçandan bäri gurap ýatyr. Men ony hem täzeden gazdyrmakçy bolup ýördüm. Onda näme üçin men birlikde iki towşan awlamaly dälmişim??? Köne guýyny gömdürsem eşek hem gömüler” diýip pikir öwrüpdir. Köp pikirlenip durman eşegiň eýesi goňşularyny kömege çagyrypdyr. Olar bilelikde, agzybirlikde pillerini eline alyp guýa gum atyp ugrapdyrlar. Eşek şol bada nämäniň nämedigine düşünip öňküdenem beter gygyrmaga başlaýar, ýöne oňa üns beren adam bolmandyr. Birdenkä eşekden ses seda çykmaýar. Haçanda onuň eýesi guýa seredende, eşegiň arkasyna gaçýan her bir gum bölejiklerini aýagy bilen depgileýänini görýär. Birnäçe wagtdan soň hemmeleri haýran galdyran eşek guýydan daşyna çykyp ötägidiberýär.  Mümkin durmuş size hem birnäçe kynçylyklary, aladalary eçilýändir, geljekde hem ol täze täze zatlary ugradyp durjagy düşnükli. Her gezegem siziň başyňyza kynçylyk düşende , ýadyňyzdan çykarmaň, siz ony kimdir biriniň kömegi bilen ýeňip geçersiňiz. Gitdigiçe ýokary galarsyňyz. Şeýdip siz ýuwaş-ýuwaşdan iň çuň guýydan hem çykyp bilersiňiz.

#167. Iki deňizçi .
Günlerde bir gün iki sany deňizçi öz bagtyny tapmak üçin dünýä ýüzüne aýlanmaga syýahada çykýarlar. Olar bir ada barypdyrlar. Ol adada ýaşaýan taýpanyň serdarynyň iki sany gyzy bar eken. Ulysy ajaýyp, görmegeý bolupdyr, kiçisi bolsa o diýen owadan däl eken. Deňizçileriň biri şonda dostuna garap şeýle diýipdir: - Boldy, men öz bagtymy tapdym. Bu ýerde galyp serdaryň gyzlarynyň birine öýlenmekçi. - Hawa, onyň bolýar. Uly gyzy şeýle owadan, akylly. Sen örän dogry saýladyň dostum, öýlen, bagtly bol! - Sen maňa düşünmediň, men onuň kiçi gyzyna öýlenmekçi. - Sen aklyňdan azaşdyňmy? Ol ulysy ýaly görmegeý dälä... - Bu meniň çözgüdim, men şonam ýerine ýetirerin. Beýleki dosty öz bagtyny tapmak üçin gidiberipdir. Taýpanyň däbine görä owadan, akylly gyz üçin 10 sany sygyr bermeli ekenler. Öýlenjek ýigit diýlen sygyrlary iýdip serdaryň ýanyna baryp, näme maksat bilen gelendigini aýdypdyr.  - Hormatly serdar, men siziň gyzyňyzy sorap geldim. - Meniň uly gyzym saňa tüýs mynasyp, 10 sygyra degýär. Men razy – diýip serdar öz razylygyny beripdir.  - Ýok, siz düşünmediňiz. Men siziň kiçi gyzyňyza öýlenmek isleýärin.  - Sen näme oýun edýäňmi? Göreňokmy, ol görmegeý dälä... - Ýöne men diňe şoňa öýlenmek isleýärin.  - Bolýa onda, seň diýeniň bolsun. Ýöne onuň üçin men bary-ýogy 3 sany sygyr alaryn. Ondan artyk gerek däl. - Ýok, men oň üçinem 10 sygyr berjek. Şeýdip olar toý tutupdyrlar. Birnäçe ýyl geçipdir. Syýahata giden dosty gaýdyp gelip, beýleki dostundan habar tutmak üçin ýolda şol ada düşläp geçipdir. Ýüzüp kenara golaýlanda, bir owadan aýala duşupdyr. Ol aýaldan öz dostuny nireden tapyp biljegini sorap, salgysyny alypdyr. Ine, baryp görse, gapysynyň öňünde otyr şol dosty, daş-töwereginde hem çagalary.  - Ýeri, ýagdaýlaň nähili? – diýip dosty sorapdyr. - Men örän bagtly. Şol wagt bolsa hälki owadan aýal içeri giripdir. - Ine, tanyş bol. Meniň gelnim. - O nähili? Sen näme ikinji gezek öýlendiňmi? - Ýokla, şol öňki gelnim. - Nämeler boldy? Beýle nädip üýtgäp bildi?  - A sen ony özünden sorap göräý. - Edepsizligim üçin bagyşlaň, men siziň kän bir görmegeý däldigiňizi bilýädim, ýöne nädip beýle üýtgäp bildiňiz? – diýip, dostunyň gelninden sorapdyr.  - Günlerde bir gün men hem özümiň 10 sygyra degýänime düşündim. Özüme üns berip başladym.

#168. Ýagşylyk .
Dünýäde ýagşylygyň, asudalygyň höküm sürýän döwründe iki sany akýürekli perişde adamlaryň arasyna aýlanmaga çykypdyr. Agşam olar bir baý adamynyň öýünde ýatmak üçin düşläpdirler. Bu maşgala şeýle garasöýmez bolansoň iki myhmany myhman otagda däl-de sowuk ýerzeminde ýatyrypdyrlar. Haçanda olar ýorgan düşekleri ýazanlarynda diwarda bir deşijek görnüpdir. Perişdeleriň ulusy ol çat açan ýerini oňaranda kiçi jigisi ondan näme üçin beýdendigini sorapdyr. Ol: - Hemme zat görnüşi ýaly däl – diýip jogap beripdir.  Ertesi gün agşam olar gününi zordan aýlaýan bir maşgalanyňkyda myhmançylykda bolupdyrlar. Ýöne bu adamlar örän myhmansöýer bolany üçin öz ýatýan ýerlerini, iýmitiniň ýaryny perişdeler bilen paýlaşypdyrlar. Irden güneş ýaldyrap çykanda iki perişde öý eýesi bilen aýalynyň aglap oturanyny görüpdir. Olaryň süýt berip, maşgalany ekläp oturan ýeke-täk sygyry ölen ekeni. Şonda kiçi perişde doganyndan sorapdyr: - Bu nädip beýle bolýar? Birinji maşgala baý bolsa-da sen olara kömek etdiň, ikinjisi bolsa ýeter-ýetmez bolsa-da bar zatlaryny biz bilen paýlaşdylar, sen olara kömek etmediň. Näme üçin beýle? - Hemme zat görnüşi ýaly däldir – diýip uly perişde jogap berdi – Haçanda biz ýerzeminde düşlänimizde men diwardaky deşigiň aňyrsynda hazynanyň bardygyny gördüm. Öýüň hojaýyny adamkärçiliksiz bolany üçin men oňa ýagşylyk edesim gelmedi. Şonuň üçinem diwary oňaryp, hazyna tapylmaz ýaly etdim. Haçanda biz bu maşgalanyňkyda düşlänimizde bolsa agşam öý eýesiniň aýalynyň janyny almaga ölüm perişdesi geldi. Men oňa derek sygyry berdim. Görýäňmi, hemme zat görnüşi ýaly däldir!

#169. Aladalaryň asyl sebäbi biziň öz kellämizde!  
Mugallym bir suwly stakany aldy-da okuwçylardan sorady: - Siziň pikiriňizçe, bu stakanyň agramy näçe? - Takmynan 200 gram, - diýip okuwçylar jogap berdi. - Görşüňiz ýaly, onuň üýtgeşik bir agramy hem ýok, - diýip mugallym ýene sorag berdi: - Eger-de men bu stakany birnäçe minutlap saklap dursam näme bolar? - Hiç zadam bolmaz. - Onda, eger men buny bir sagatlap elimde saklap dursam näme? - Siziň eliňiz ýadar. - A eger-de men ony birnäçe sagadyň dowamynda elimde tutup dursam nä? - Siziň eliňiz agyrar. - Dogry. Eger-de men şu ýagdaýda stakany günuzyn tutup dursam? - Onda eliňiz gurşar, hatda eliňiz ysmaz bolmagy hem ahmal, - diýip, bir okuwçy jogap berdi. - Örän gowy, - diýip mugallym dowam etdi, - emma stakanyň agramy üýtgedimi? - Ýok, - diýdiler. - Bäh, onda elimdäki agyry nireden döredikä? - Dowamly güýjenmäniň (agram bermegiň) netijesinde, - diýip okuwçylar jogap berdi. - Men bu agyrydan dynmak üçin, näme etmegim gerek? - Stakany goýbermek, - diýen jogaby aldy. - Ine, biziň durmuşymyzdaky kynçylyklar (problemalar) hem edil şular ýaly bolýar – diýip mugallym sesini gataltdy.   Aladalaryňyzy kelläňizde birnäçe minut saklasaňyz - bu bolýan zat. Eger olar barada sagatlarça oýa batyp ýörseňiz, agyry duýup başlarsyňyz. A eger-de şol aladalar barada yzly-yzyna näçe günläp pikirlenip ýörseňiz, onda aladalaryňyz siziň ysgynynyňyzy alar güýçden gaçyrar, we şeýlelik bilen siz başga hiç bir işiňiz bilen meşgullanyp bilmersiňiz.  Agyrylardan dynmagyň ýeke-täk usuly, aladalaryňyzy kelläňizden çykaryp goýbermekdir!

#167. Geljegimizi özümiz gurýarys Bütin ömrüni gurluşyk işlerine bagyşlan bir ökde gurluşykçy hormatly dynç alyşa gitmekçi bolupdyr.  - Men indi pensiýa çykmakçy. Öýde keýwanym bilen agtyjaklarymyza seretmekçi – diýip garry gurluşykçy ýolbaşçysyna aýdypdyr.  Firmanyň ýolbaşçysy iň gowy işgäriniň gitmegine gynanypdyr.  - Siz ýaşuly, pensiýa gitmänkäňiz bize iň soňky jaýyňyzy gurup beriň. Biz bolsa sizi uly şatlyk hemem sylag bilen hormatly dynç alyşa ugradarys – diýip başlygy aýdypdyr.  Gurluşykçy razylaşypdyr. Täze proekte laýyklykda kiçijik maşgala üçin öý gurmalydy. Öňkiler ýaly aladalar: gurluşyk harytlaryny tapmaklyk, barlamaklyk ýaly ownuk-uşajyk zatlar başlanypdyr. Gurluşykçy howlugypdyr, sebäbi özüni eýýäm dynç alyşda görýärdi. Gurluşygyň köp zatlaryny ýerine ýetirmändir, käbir zatlaryny taşlap gidipdir, işi togtatmazlyk üçin çaltrajyk getirtmäge arzan gurluşyk harytlaryny satyn alypdyr. Ol bu herekediniň ýalňyşdygyny, işini gowy ýerine ýetirmeýändigini bilse-de, bu karýerasynyň soňy diýip özüni aklaýardy. Ahyry gurluşygyny tamamlap ýolbaşçysyny çagyrdy. Ol öýi gowy gözden geçirip şeýle diýdi: - Bilýäňizmi, bu öý siziňki. Ine açary alyň, girip ýaşaň arkaýyn. Ähli resminamalaryňyz taýyn. Bu size bütin ömrüňize bitiren işleriňiz üçin firamyz tarapyndan sowgat.  Gurluşykçynyň nähili duýgylary başdan geçirýändigini bir özi bilýärdi. Onuň ýüzi şeýle bir gyzardy, daş-töweregindäki adamlar onuň gyzarmasyny sowgady üçindir öýdüpdiler. Ol bolsa eden işi üçin şeýle utanýardy. Ol indi guran öýüniň ýalňyşlyklaryny, ýeter-ýetmezliklerini pikir edip durdy, beýlekiler bolsa gymmat sowgat üçin özüni oňaýsyz duýýandyr diýip pikir edýärler. Indi ol şo guran doly däl öýünde ýaşamalydy.  Biziň hemmämiz gurluşykçy. Biz hem öz durmuşymyzy ýaňky gurluşykçynyň hormatly dynç alyşa gitmezinden öň guran öýi ýaly gurýarys. Biz bu gurluşygyň netijesini özümize zerur hasap etmän oňa kän üns hem beremzok. Çünki bize artykmaç güýç sarp etmek nämä gerek? Ýöne soň bolsa şol öýi biziň özümiziň guranymyza düşünýäs. Çünki biziň şu günki edýän işlermiziň ählisi hem geljegimiz üçin möhümdir.

#168. Akyldar we şol bir degişme .
Bir akyldar diňleýjileriň öňünde çykyş edip durka olara degişme aýdyp berýär. Oturanlar gülmekden ýaňa çym-gyzyl bolupdyrlar. Birnäçe minutdan soň ol ýene şol bir degişmäni aýdýar. Ýöne azajyk adam gülýär. Akyldar şol degişmäni üçünji gezek aýdanda bolsa asla hiç kim gülmeýär. Şonda garry akyldar şeýle diýýär:  - Siz şol bir degişmä gaýtadan gülüp bileňizok. Onda näme üçin şol bir zat üçin gaýtadan aglap bilýäňiz?

#169. Ýaş ýigit we bir çemçe ýag .
Günlerde bir gün bir söwdagär öz ogluny üstünligiň, bagtly bolmagyň syryny bilmek üçin akyldaryň ýanyna ugradýar. Ýaş ýigit 40 günläp ýol ýöränden soň bir kaşaň köşge ýetýär. Ine şol ýerde hem akyldar ýaşaýardy. Köşgüň içi adamdan ýaňa doludy, kimseler içiniň owadanlygyna haýran galyp syn etseler, beýlekileri akyldara garaşýardylar. Bu ýerde mylaýymja aýdymlar ýaňlanýardy, söwda satyk bolýardy, zalyň ortasynda bolsa ullakan saçak ýazylypdy, onuň üstünde hem dünýäniň nähili tagamlaryny isleseň tapyp bolýardy. Akyldar myhmanlary howlukman kabul edýärdi, ýigit bolsa öz nobaty ýetýänçä garaşyp durdy. Ahyry hem ýigidiň nobaty ýetip akyldaryň ýanyna bardy-da näme sebäpden bu ýere gelendigini aýtdy. Akyldar bolsa bu soraga intäk jogap berip bilmeýändigini, köşge aýlanyp iki sagatdan ýanyna gelmegini tabşyrdy.  - Men saňa ýene bir haýyştym bar, Ine şu çaý çemçesiniň içindäki iki damja ýagy dökäýmegin. Nirede aýlansaňam muny ýanyňda saklagyn. Ýigit elindäkini dökmejek bolup ýuwaşjadan köşge aýlanyp çykdy. Iki sagatdan ýene-de akyldaryň ýanyna dolanyp geldi. - Ýeri, nätdiň? Aýlandyňmy? Aşhanadaky pars halysyny neneň gördüň? Bagbanlaryň 10 ýyllap ösdürip ýetişdiren baglaryny, güllerini haladyňmy?  Çekinjeň ýigit bolsa , elindäki ýagy dökmejek bolup bu zatlaryň hiçisini hem görmedigini aýdýar.  - Onda gitde meniň köşgümiň owadanlygyny synla, adamyň nähili ýaşaýandygyny bilmän oňa ynanyp bolmaz – diýip ony gaýtadan ugradypdyr. Ýigit bolsa bu gezek gidip köşgi synlapdyr, bu ýer aýdylyşyndanam ajaýyp eken. Dolanyp geleninden soň ol akyldara ähli gören täsinliklerini sanap beripdir. - Men saňa beren çemçe ýagym hany? – diýip akyldar soraýar. Ýigit görse hakykatdan hem ýagy dökülipdir. Şonda akyldar şeýle diýýär: - Ine, şu hem meniň saňa berip biljek ýeke-täk jogabym, bagtyň syry- dünýädäki ähli gowy, keramatly, täsin zatlary görmek, şol bir wagtda hem eliňdäki iki damja ýagy unutmazlykdyr.

#170. ÖWRENILEN ÇÄRESIZLIK  .
Hindistanda piller kiçilikden ýogyn zynjyr bilen daňyp goýularmyş. Entek çaga pil bolandygy sebäpli hem, ol zynjyry üzmäge ýa-da gazygy goparmaga güyji ýetenok. Piljagaz ilki bada gazykdan sypjak bolup bar güyjüni sarp edýär. Gaýta-gaýta çytalaşsa-da elinden gelýän zat ýok.. Azatlyga çykyp bilenok. Wagtyň geçmegi bilen, olaram ulalýarlar..Başdaky zynjyryň onlarça esse güýçlüsini hem üzmäge, gazygy goparmaga güýji ýetjek ýaşa ýetýärler.. Ýöne piliň ol zatlar bilen işem ýok, sypjak bolup synananogam.. Sebäbi ol pil eýýäm azatlyga çykyp bilmejegine ynanypdy.. Indi sypyp bolmajak zat zynjyr we gazyk dal, ol piliň ynançlarydyr..  Muňa psihologiýada "Öwrenilen Çäresizlik" diýilýär..  Ýatdan çykarmaň:  Çäresiz bolsaňyz,  Çäre - 'siz' siňiz!

#171. 3 awçy .
Möjek sürüsiniň garry serdary özüne derek täze birini goýmakçy bolupdyr. Ol süriň içindäki iň batyr, gaýduwsyz möjegiň ýanyna baryp: - Men garrapdyryn oglum, şonyň üçinem seni süriniň täze serdary edip bellemekçi. Ýöne sen şoňa mynasyplygyňy subut etmeli. Şonuň üçin hem öz ýanyňa iň batyr möjeklerden alda süri üçin iýmit getir.  - Bolýar - diýip täze serdar ýanyna 6 sany möjek alyp awa gidipdir. Uzak günläp gara bermändir. Garaňky gatlyşyberende süri uly ynam bilen aw getirýän 7 sany möjegi görüpdirler. Olaryň hiçisi hem ýaralanmandyr.  - Indi maňa aýdyp ber oglum, nämeler gördüň?-diýip garry serdar sorapdyr. - Hiç hili kynçylyk çekmedik. Biz aw gözläp aýlanyp ýörkäk 10 sany awça duşduk. Olaryň hem awy oňup öýlerine gaýdyp barýarlar eken. Biz olaryň üstüne çozup awlaryny alyp, özlerini hem öldürdik. - Berekella. Ertir ýene gidersiňiz. Ertesi gün 6 möjek bilen täze serdarlary ýene awa gidipdir. 1günläp gara bermändirler. Ahry ertesi gün öýlänler ýekeje ýaralanan möjek görnüpdir. Ol durşuna gana bulaşyp, agsaklap zordan diýen ýaly gelýän täze serdardy.  - Näme boldy? – diýip garry serdar sorady. - Biz tokaýyň içinde aw gözläp ýörkäk 3 sany awçyny gördük. Olar hem aw edip bolup gaýdyp barýan ekenler. Biz olaryň üstüne çozduk, emma olar has güýçli bolup çykdy. Olar meniň beýleki dostlarymy öldürdiler, men bolsa zordan diýen ýaly sypyp ýetişdim. - Ýöne bu nädip beýle bolýar? – diýip garry serdar geň galypdyr- Düýnä siz 10 sany awçyny ýeňillik bilen ýeňmegi başardyňyz. Bu gün bolsa 3 sanyjakdan hem ýeňildiňiz? - Hawa, ola şeýle, ýöne düýnki awçylar ýönekeý bir awçylaryň toparydy, olar diňe öz janlaryny gutarmak isleýärdiler, bular bolsa 3 sany gowy dostdylar. Bular düýnkilerden tapawutlykda öz janlaryny däl-de dostlaryny gaýgy edip olar üçin hem söweşýärdiler!!!

#180. Şemal we gül .
Şemal apy-tupany bilen öňünden çykan ähli zady diýen ýaly ýumrup barşyna ösüp oturan bir owadan güle duşýar we oňa aşyk bolýar. Ol güle öz söýgüsini mylaýymlyk bilen çaýyp ýörşüne, gül hem şemala özüniň söýgüsini ýakymly ysy, ajaýyplygy bilen görkezýärdi. Ýöne şemala bu zatlar az görnüp, içinden: “Eger-de men güljagaza öz güýjümi bersem ol mundanam has owadanlaşyp ýalkymyny bütin dünýä saçar” diýip pikir edipdir.  Şeý diýip şemal öz söýgülisine gatydan üfläpdir. Emma gül welin bu güýçli söýgüni kabul edip bilmän döwülipdir. Şemal görgüli gama batyp ony galdyrjak bolsa-da başarmandyr. Güýjini peseldip ýuwaşjadan üflese-de gül turmandyr, gözüniň alnynda solupdyr.  Şonda şemal gynanyp aglapdyr: - Men saňa öz söýgümiň güýjini berdim, sen bolsa döwüldiň. Diýmek sende maňa bolan söýgi ýok eken.  Ýöne güljagaz hiç zat diýmedi. Çünki ol ölüpdi. Kim-de kim çyn ýürekden söýýän bolsa, ýatdan çykarmaly däl, söýgüni güýç bilen ölçemeli däl, ony sabyr takatlyk, mylaýymlyk bilen ölçemeli. Bir gezek döweniňden on gezek saklananyň gowudyr. Söýgi diýlen duýga örän seresaplyk bilen çemeleşmelidir.

#181. Gyzykly sapak. 
Bir meşhur psiholog öz psihologiýa sapagyny 500-ýewrony görkezmek bilen başlady. Okuw otagynda 200 töwerek diňleýji bardy. Psiholog oturanlardan kimiň şol puly almak isleýändigini sorapdyr. Hemmesi hem edil buýruk berilen ýaly birden ellerini galdyrdylar.  - Bu puly almagyňyzdan öňürti men oň bilen bir zat etjek – diýip psiholog dowam etdi.  Ol puly mynjyradyp indi kimiň alasy gelýändigini sorady. Ýenede oturanlaryň ählisi diýen ýaly elini galdyrdy.  - Onda... – diýip psiholog aýgytly görnüşe geçip – indi men şeýtjek, diýýär. Ýaňky puly alyp ýere zyňýarda hapa köwşi bilen basýar.  - Indi kime gerek şu hapa pul bu görnüşde- diýip soranda oturanlaryň ählisi ýene elini galdyrýarlar.  - Men bu puly näme edenime garamazdan hem siziň ähliňiz ony almak islediňiz, çünki ol öz gymmatyny näme edeňde-de ýitirmän saklaýar. Ol şol bir 500 ýewro. Biziň durmuşymyzda şeýle ýagdaý köp bolýar, ýagny biz ýere ýykylyp, çykgynsyz ýagdaýa düşýäs. Bu biziň durmuşymyzyň hakykady. Şeýle ýagdaýlarda biz özümizi dereksiz hasaplaýarys.  Näme bolup geçenem bolsa ýa-da indi bolmaly bolsa-da sen hiç haçan öz gadyryňy gaçyrma. Sen hapa bol, arassa bol, oňşukly bol, oňşuksyz bol tapawudy ýok, seni söýýän adamlar üçin sen elýetmez gymmatlysyň. Biziň gadyr-gymmatymyz biziň näme edýänimiz ýa-da biziň nähili tanyşymzyň bardygy bilen däl-de biziň özümiz kimdigimiz bilen kesgitlenýär. Sen dünýäde gaýtalanmazsyň, aýratynsyň – bu barada hem hiç haçan ýadyňyzdan çykarmaň!!!

#182. Söwdagär we balykçy. 
 Bir gezek bir söwdagär kiçijik obanyň gyrasynda durup, balykçynyň balyk tutuşyny synlap duran eken. Haçanda onuň çeňňegine ullakan balyk düşende söwdagär ony bu üstünligi bilen gutlap ondan şunuň ýaly balygy näçe wagtda tutup bilýändigini sorapdyr. - 1-2 sagatdan köp däldir – diýip balykçy jogap berýär. - Onda näme üçin sen deňizde ýene biraz wagt galyp balyk tutmadyň? – diýip söwdagär geň galypdyr - Bir balyk meniň maşgalamy bir günlük ekleýär, maňa şol ýeterlik. - Tutuş günüň galanyny näme bilen meşgullanýarsyň onda? – diýip söwdagär çekilerli däl. - Men günortana çenli ýatýan, turup birnäçe sagat balyk tutýan, ondan gelip çagalarym bilen oýnaýan, soňundan obaň içinde aýlanýan, dostlarym bilen gitara çalyp şagalaň guraýarys. Ine görýäňizmi men günümi şadyýan geçirip, durmuşyň hözürini görýän – diýip balykçy gürrüň beripdir. - Üýtgeşik adam sen – diýip söwdagär geň galýar – sen hemme zady ýalňyş edýäň, men saňa kömek edeýin. Sen uzak günläp balyk tutup, özüňe munyňa garanda ullakan gaýyk almaly. - Onsaň? - Onsaň sen ýene köp balyk tutup özüňe birnäçe gaýyk alyp bilýäň, hatda ullakan gämi hem satyn alyp bilýäň. Günlerde bir gün bolsa sen şeýle gämi gaýyklaryň ençemesi bolup bilýär. - Onsaň? - Onsaň balyklary alyp satýan dükanlara satman, göni balyk fabrigina tabşyryp bilersiň, girdejiň köpelip özüňe hususy balyk fabrigini hem açyp bilersiň. - Onsaň näme? - Onsaň sen bu kiçijik obadan çykyp uly şähere göçüp bararsyň, kim bilýär, mümkin sen ol ýerde ullakan ofis açyp direktor bolarsyň. - Şu zatlar üçin näçe ýyl gerek bolar? - 15-20 ýyl. - Onsaň näme? - Onsaň... – diýip söwdagär ýylgyrdy – onsaň bolsa sen öz firmaňy birnäçe milliona satyp, örän baý bolup bilersiň. - A onsaň näme? - Onsaň bolsa, dostum, sen işlemäňi azaldyp, kiçijik oba göçüp baryp günortana çenli ýatyp bilersiň, turup birnäçe sagat balyk tutup, ondan gelip çagalaryň bilen oýnap, soňundan obaň içinde aýlanyp, dostlaryň bilen gitara çalyp şagalaň gurap bilersiň. Ine şeýdip durmuşyň hözürini görüp bilersiň. ...  Siziñ pikiriñizçe kim durmuşyny ýaşaýar? Balykçymy ýa-da söwdegär? Balykçynyñ şu wagtky durmuşy söwdegäriñ aýdýanyndan nähili tapawutlanýar? 

#183. Çölde barýan iki dost .
Bir gün iki sany gowy dostlar çölüň içinden gidip barýar ekenler. Ýolda olar dawalaşyp, biri beýlekisine şarpyk çalýar. Şarpygyň awusyny duýsa-da sesini çykarman “şu gün meniň iň gowy dostum maňa şarpyk çaldy” diýip çägä ýazypdyr. Olar ýollaryny dowam edip bir ýerjagaza ýetýärler. Suwa düşmek üçin bu ýerde düşläpdirler. Birden hem ýaňky şarpyk dadan dosty gark bolup barýarka beýleki dosty ony halas edýär. Özüne gelensoň daşyň ýüzüne: “Şu gün meniň iň gowy dostum meni halas etdi” diýip ýazypdyr.  Şonda şarpyk çalan dosty: - Haçanda men seniň göwnüňe degemde şony çägä ýazdyň, indi bolsa daşa ýazýaň? Näme üçin? – diýip geň galýar.  Dosty bolsa: - Haçanda kimdir biri biziň göwnümize degse biz ony şemal süpürip äkider ýaly çägä ýazmaly. Emma kimdir biri bize ýagşylyk etse, onda ony hiç bir güýçli şemal hem süpürip bilmez ýaly daşa ýazmaly – diýipdir.

#184. Iki goňşy .
Iki sany goňşy ýaşapdyr. Gyş pasly gelip, ýerleri ak gara büräpdir. Goňşularyň biri ir bilen turup öýüniň öňündäki meýdançadan pil bilen gary arassalap başlapdyr. Ol işini edip otyrka goňşularynyň öýüne seretse onuňky eýýäm arassalanypdyr. Ertesi irden ol ýene eline pil alyp düýnkiden birneme irräk gar arassalamaga çykypdyr. Görse goňşularynyň öýi şol durşuna arassaja dur eken. Üçünji gün hem şol ýagdaý gaýtalanýar. Ýolda iki goňşy duşuşýarlar. Şonda birinji goňşusy ondan: - Goňşyjan, gary arassalamaga haçan ýetişýäň – diýip sorapdyr. Goňşusy bolsa ýylgyryp: - Wah goňşy, men ony aýyramokla, ýöne bize meniň dostlarym köp gelýär – diýip jogap berýär. Elmydama göwnaçyk, myhmansöýer boluň, şonda durmuşyňyz hem manyly bolar.

#185. Çingiz hanyň elguşy .
Günleriň bir güni Çingiz han öz ýoldaşlary bilen awa gidýär. Onuň ýanyndakylar ok-ýaý bilen ýaraglanan, özi bolsa elguşy bilendi. Bu guş bilen hiç bir ýarag deň däl. Çünki ol adamyň başarmaýan zady asmana uçup bilýär. Ýöne ýanyp duran awçylygyna garamazdan egindeşleriniň hiç birem oňly aw edip bilmändir. Muňa Çingiz hanyň gahary gelse-de bir agyz gürlemän, elguşyny alyp ýeke özi çykyp gidýär. Ol tokaýda eglenip soňabaka ýadap suwsap başlaýar. Geçen ýyllardaky bolan gurakçylyk zerarly Çingiz han guran çeşmeleriň yzlaryndan başga hiç zat tapyp bilmeýärdi. Ýöne birden Hudaýyň gudraty bilen gaýalardan akyp gelýän inçejik çeşmejigi görüp begendi. Şol wagt ol elguşyny goýup, mydama özýanynda göterýän kümüş käsesini suwuň aşagyna tutdy. Dolýança garaşyp halys suwsan Çingiz han ony içjek wagty elguş ganaty bilen käsäni döküp goýberdi. Onuň gahary gelse-de elguşyny diýseň oňat görýänligi sebäpli guş hem suwsandyr diýip pikir etdi. Ýerde zyňlyp ýatan käsäni alyp ýene suwuň aşagynda goýdy. Dolup ýetişmänkä elguş ony ýene agdardy. Çingiz han guşuny janyndan eziz görse-de, özüne beýle sylamazlyga ýol bermedi. Ol gylyjyny taýynlap, beýleki eli bilenem käsäni suwuň aşagyna goýdy, bir gözi bilen suwa, beýlekisi bilenem guşa seretdi. Halys suwsuzlykdan surnugyp garaşyp oturan Çingiz hanyň käsesini ýene ganaty bilen kakdy. Bu gezek gahardan ýanyp duran Çingiz han guşyny öldürdi. Şu ýerde hem çeşmejik haýallap akyp ugrady. Munuň sebäbini görmek üçin Çingiz han gaýalara dyrmyşyp başlady. Görse çeşmäniň gözbaşynda iň awuly ýylan ölüp awusynam suwa goýberip ýatyrdy. Eger çingiz han ony içen bolsa onuň öljegi ikuçsyzdy. Ol ölen elguşy bilen goşunyna dolanyp, altyndan guşuň heýkelini ýasamagy buýurdy. Elguşuň bir ganatyna “Hatda iň gowy dostuň hem saňa ýaramajak hereketi etse, şonda-da seniň dostuň bolup galýar”, beýleki ganatyna bolsa “Gaharyňa edilen ähli işler gowulyga eltmeýär” diýip ýazmaklygy buýurýar.

#186. Ömürlik söýgi .
Adaty aladaly günleriň birinde ir bilen 80 ýaşap barýan garry adam elindäki ýaralardan galan tikinini aýyrtmak üçin hassahana gelýär. Daşyndan garrynyň örän howlukýanlygy mese-mälimdi. Onuň ýagdaýyna nebsi agyran lukmanlaryň biri, garry adama beýleki lukmanlaryň hemmesi diýen ýaly işlidigini aýdyp, oturyp garaşmagyny sorapdyr. Şeýle-de bolsa oturyp karar tapmadyk ol görgüliniň halyna nebsi agyran hälki lukman beýleki nobata duran hassalaryň köpdügine garamazdan garryny binobat kabul etdi. Lukman onuň barmagynyň ýarasyny gözden geçirip, tikinini söküp, derman däri bilen em edip otyrka ýaňky ýaşula saklanyp bilmän şeýle diýdi: - Megerem siziň gyssagly işiňiz bar öýdýän şeýle howlukmaç görünýäňiz weli, ýaşuly? - Ýok edil beýle-de däl. Ýöne men hassahanada ýatan hassa aýalymy naharlamaga ýetişmeli – diýip ýaşuly jogap berdi. Lukman ýagdaý barada gyzyklanyp görse, garry adam aýalynda erbet keseliň tapylandygyny aýdýar. Oňa çenli lukman işini boldum edip goýansoň ýaşulydan, eger azajyk wagt gijä galsa aýalynyň gaýgylanjagy barada soranda, ol aýalynyň eýýäm 5 ýyl bäri özüni bilmän ýatandygyny aýdýar. - Aýalym hatda meniň kimdigimem bilmeýär-diýip ýaşuly sözüň arasyna goşdy - Siziň kimdigiňizi bilmese-de her gün ir bilen yzyndan gidýäňizmi? – diýip lukman geň galyp sorady. Garry adam ýylgyryp, lukmanyň elini berk gysdy-da, şeýle jogap berdi: - Ol meniň kimdigimi bilmese-de , men onuň kimdigini bilýän, oglum!

#187. Daýhan we döwük traktor .
Bir gün daýhanyň traktory döwlüpdir. Özüniň we goňşularynyň maşyny bejermäge eden synanyşyklary biderek bolupdyr. Ahyram daýhan traktor ussasyny çagyrypdyr. Ol ilki traktoryň ähli ýerini barlap gördi, soňundan bolsa çekiç alyp motoryna bir gezek urdyda ony herekede getirdi. Haçanda ussa eden işi üçin hasap ýazylýan kagyzyny görkezende daýhan geň galyp: - Ýekeje urgy üçin 100 teňňe alýaňmy?-diýip soranda, ussa: - Dostum, çekiç bilen ýekeje urgy üçin 1-je teňňe soraýan, galan 99 teňňe bolsa meniň zehinim, bilimim üçin. Hut bilimim netijesinde men nirä urmalysyny we şoňa ýekeje urgynyň ýeterlikdigini bilýän.

#189. Paýhasly adamy nadandan nädip tapawutlandyrmaly ?
Günlerde bir gün okuwçy mugallymynyň ýanyna gelip şeýle diýipdir: - Ýoldaş mugallym, parasatly adam nadan adamdan nähili tapawutlanýar? Güneşli ertir çagydy, mugallym gök çaý süzüp oturşyna pikir ummanyna gitýärdi. Birdenem okuwçysy üçin gutarylmadyk çaýyny taşlap, ony yzyna düşürip äkidýär. Mugallym okuwçysyny ýaňy-ýakynda opurlan dag gerşiniň etegine eltip, aşakda ýatan ululy-kiçili daşlary görkezýär. Hemem, şol daşlary dagyň depesine daşamagy buýurýar. Daşlar örän köpdi. Okuwçy ony uzak günläp daşady, mugallym bolsa bagyň kölegesinde oturyp kitap okaýardy. Görgüli oglanjyk örän ýadap, daş daşamasyny goýdy-da, mugallymynyň ýanyna geldi. Özüni bitiren işi üçin şadyýan halda şeýle diýdi: - Ýoldaş mugallym, indi bilip bilerinmikäm soragymyň jogabyny? - Ýok sen entek taýyn däl – diýip mugallym kellesini yralady. - Onda şunça daşy ýokaryk daşamak nämä gerekdi? – diýip okuwçy nägileligini bildirdi.  - Ine – diýip mugallym süýem barmagyny görkezdi – Paýhasly adam şu soragy daş daşap başlamanka bererdi.

#190. Akyldar we ýolagçy. 
 Bir akyldar we onuň şägirdi daglarda ýaşapdyr. Özlerem terkidünýä ekenler. Günlerde bir gün akyldar öz şägirdine şeýle diýipdir: - Şu gün biz adamlaryň arasyna baryp, olaryň sowallaryna jogap bereris. Şeý diýip olar daglardan düşüp, ýoluň gyrasyna geçip garaşyp oturyberipdirler. Bir salymdan adamlar akyldaryň ýanyna gelip durmuşyň manysy, dünýäniň gurluşy barada özüni gyzyklandyrýan sowallary beripdirler. Ýöne akyldar hiç hili jogap bermändir. Garaňky gatlaşyp ugranda adamlar dagapdyrlar. Bir ýolagçam akyldaryň ýanyna gelip bir obanyň salgysyny sorapdyr. Birdenkä akyldar düşündirip salgy bermäge durupdyr. Ahyrynda bolsa, özleri ýolagça goşlaryny göterişip, şol oba çenli ugradypdyrlar. Öýlerine gaýdyp barýarkalar, şägirdi saklanyp bilmän ahyry akyldardan: - Halypam, şu gün adamlar size şunça parasatly soraglary berenlerinde siz dymyp, hiç zat jogap bermediňiz. Ýolagçy bolsa diňe salgy bermek däl, gaýtam äkidibem gaýtdyňyz. Näme üçin?? – diýip sorapdyr. Akyldar bolsa şeýle jogap beripdir: - Sebäbi tutuş günüň dowamynda şol adam özüne näme gerekdigini bilmek islän ýeke-täk adam.

#191. Garry we nahallar .
Günlerde bir gün Anuşirwan Adyl dünýä ýüzüne zyýarata gidýär. Günüň şöhlesi asmandan ýaldyrap görnende ol garryja adamyň haýdap işläp oturanyny görüpdir. Ýanyndakylar bilen garry daýyň ýanyna barypgörse, kiçijik nahallary oturdýan ekeni. - Sen näme edýäň?- diýip patyşa ondan sorapdyr. - Men hoz agaçlaryny ekýän. Patyşa bu jogaba geň galypdyr: - Sen ýaşuly şeýle garrapsyňa. Ýapraklaryny görmejek, saýasynda dynç almajak, hasylyndan lezzet almajak bolsaň biderek azara galyp ekip näme etjek?! Garry daýy bolsa patyşa garap şeýle jogap beripdir: - Biziň ata-babalarymyz ekipdirler, biz hasylyndan lezzet aldyk, saýasynda kölegeledik. Indi biz ekýäs, biziň nesillerimiz hasyldan lezzet alyp, kölegelär ýaly.

#192. Garry professordan ýene bir durmuş sapagy .
Uçurymlaryň ýygnanyşygyndan soň, durmuşda öz ornuny tapan birnäçe ýoldaşlar garry professorynyňka myhmançylyga barýarlar. Gürrüňdeşligiň arasynda uçurymlar durmuşynda we işinde bolan kynçylyklar barada aýdýarlar. Professor öz myhmanlaryna kofe hödür etmek maksady bilen aşhanadan içi kofeli dürli-dürli: farfordan, aýnadan, hrustaldan ýasalan arzan-u-gymmat bahaly bulgurlar bilen dolanyp geldi. Haçanda uçurymlar bulgurlary saýlanlarynda, professor olara şeýle diýýär: - Üns beriň, ähli owadan, gymmat bulgurlar saýlandy, arzanlary bolsa galdy. Siz üçin hemme gowy zatlary özüňde bolmagyny islemek bu erbet däl.Ýöne şu hem siziň aladalaryňyzyň we kynçylyklaryňyzyň baş çeşmesi. Düşüniň, hiç bir bulgur kofäni öz-özünden tagamly edenok. Siziň islegiňiz bulgur däl-de diňe kofedi. Emma siz bolsa işdämenlik bilen iň gowy bulgurlary saýlap, soňundanam kime nähili bulgur düşenine gözügidijilik bilen synladyňyz. Indi bolsa, pikir ediň: durmuş-bu kofe; iş, pul, jemgyýetdäki ornuň- bular bolsa- bulgurlar. Ol durmuşda ýagdaýy üpjün etmegiň ýönekeý guraly. Şeýle bolsa, biziňki nähili bulgur bolanda-da, biziň durmuşymyzy hiç bir tarapdan anyklamazam, üýtgetmezem. Käwagtlar, şol bir bulgura bar ünsümizi berip, kofäniň tagamyndan lezzet almagy unudýarys. Has bagtly adamlar durmuşda gowy zatlary bolan adamlar däl-de, özündäki zatlarda gowy zatlary görmegi başarýan adamlardyr.

#193. Durmuş we 1000 sany topjagazlar .
Birnäçe hepde mundan ozal men özüme kofe taýýarlap, ertirki gazedi alyp radionyň ýanyna baryp oturdym. Ses güýçlendirýänini towlap durkam bir garrynyň mylaýym sesi meni özüne çekdi. Ol “1000 topjagazlar” barada gürrüň berip otyr ekeni. Men oturgyjyma özümi goýberip arkaýyn diňlemäge başladym.  - Bolýar – diýip garry daýy gürrüňini dowam etdi – Siziň işiňiziň köpdügine jedelleşip biljek. Düýn, şu gün, ertirem şeýle bolar. Goý size köp tölesinler. Ýöne şol pullara siziň ömrüňizi satyn alýandyklaryny unutmaň. Pikir ediň, siz şol wagtlary öz ýakynlaryňyz we söýgüli adamlaryňyz bilen geçireňzok. Siziň şeýdip işlemeseňiz bolmaýanyna asla ynanamok. Siz öz isleg-arzuwyňyzy kanagatlandyrmak üçin işleýäňiz. Siz bu jemgyýetde näçe köp gazandygyňyzça şonça-da köp isleýäňiz. Şeýle halatda özüňizden soramagy başaryň: “Hakykatdanam maňa ýene-de bir jemperjik ýa-da ulag gerekmi?!” Şu zatlar üçin siz gyzjagazyňyzyň birinjije tansyny ýa-da ogluňyzyň sport ýaryşyny sypdyrmaga razymy?!. Rugsat berseňiz men öz durmuşymdaky esasy zady, ýadymda ömürlik saklamaga itergi beren wakany aýdyp bermekçi.  Günleriň birinde men oturyp sanadym. Adam ortaça 75 ýaşaýar. Elbetde köpüsi uzak, köpüsem gysga ýaşaýar, bu tebigatyň kanuny. Ýöne orta hasap bilen 75. Indi men 75-i 52-ä köpeldýän (ýylyň dowamyndaky dynç günleriniň sany), 3900 bolýar, ýagny adamyň bütin durmuşyndaky dynç günleriň sany. Men bu zatlar barada pikir eden wagtym 55 ýaşymdadym, 2900 dynç günümi ýaşap, 1000 sany dynç günüm galypdyr. Şondan soň oýnawaç dükanyna gidip, 1000 sany topjagazlary satyn aldym, şeýdibem her hepdäniň dynç güni bir topjagazy zyňyp ugradym. Şonda men topjagazlaryň sanynyň barha azalyp barýanyny gördüm we durmuşyň hakyky bahasyna köp üns berip ugradym. Seniň goýberen günleriň azalýanyna seretmekden güýçli serişde ýok eken. Indi bolsa, çagalarymy bagryma basyp, olar bilen gezelenç etmäge gitmänkäm iň soňky aýtjak zadymy diňläň. Şu gün irden men iň soňky topjagazymy zyňdym.... Şonuň üçin şundan soňky her bir dogjak gün meniň üçin sowgat bolar. Men ony minnetdarlyk bilen kabul edip, ýakynlaryma söýgi we ýylylyk berýän. Bilseňiz, men muny ömrüňizi ýaşap geçirmek üçin ýeke-täk gural hasaplaýan. Men hiç zat üçinem ökünemok.

#194. Kofeli waka (durmuş kynçylygy barada) .
Bir gyz kakasynyň ýanyna gelip: - Kaka, men bu kyn durmuşdan ýadadym, diňe kynçylyklar, aladalar, men akymyň garşysyna ýüzýän. Indi göreşere artyk güýjüm galmady. Maňa kömek et – diýip derdini aýdypdyr.  Kakasy jogaba derek 3 sany suwly gaby oda goýup, 1-nji gaba käşir, 2-nji gaba ýumurtga, 3-nji gaba bolsa kofe sepdi. Bir salymdan soň ol suwdaky käşir we ýumurtgany alýar; kofäni bulgura guýýar. - Indi näme üýtgedi – diýip gyzyndan sorady. - Ýumurtga bilen käşir gaýnady, kofe bolsa suwa ezildi - diýip ol jogap berdi.  - Ýok gyzym, bu bir diňe ýaňky zatlara daşyndan seretmek. Seret, gaty käşir gaýnag suwda ýumşapdyr. Ejizje suwuk ýumurtga bolsa gatapdyr. Daşyndan olaryň şol durşy. Ýöne ikisine hem bir – gaýnan suwuň täsiri netijesinde diňe içki gurluşy üýtgedi. Adamlaram şeýle- güýç-gaýratlylar bir salymda ejizläp, tersine ejiz-gowşak adamlar bolsa güýçlenip gurplanyp bilýärler. - Onda kofe näme?! – diýip gyz sorady. - Bu bolsa has hem gyzykly! Kofe täze, üýtgeşik gurşawa düşüp durşuna eredi we gaýnan suwy tagamly içgä öwürdi oturyberdi – diýip kakasy düşündirmäge durdy- Şeýle adamlar bar, özleri daş-töweregi, ýagdaýy üýtgedip, kyn ýagdaýda hem şony täze, ajaýyp, özüne çekiji edip üýtgedýär.

#195. Palçyk bölejigi we bulgur (kynçylygy ýeňip geçmek barada hekaýa) .
Bir ýaş oglan gadymy zatlary toplamagy halaýar eken. Dünýä aýlanyp üýtgeşik zat gözüne ilse ýygnaýar ekeni. Aýratynam ony gyzykly zatlardan habar berýän bulgurlar gyzyklandyrypdyr. Günlerde bir gün ol uzak ýurtlaň birinde gadymy zatlar satylýan dükandan örän köne bulgur tapypdyr. Ol oglan bulgury eline alyp içine-daşyna seredişdirende, ýaňky bulgur gürlemäge başlapdyr: - Meniň gadyrdan halasgärim, men mydama beýle bulgur bolmandym.Şeýle bir wagtlar bolupdy, manysyzlyk, bikärlik meniň ýeke-täk güýmenjämdi. Men ýönekeý gyzyl palçygyň bir bölejigidim. Müň ýyllar dowamynda ýerde ýatdym. Adamlar ýer ýüzünde söweşýärdiler, ýaraşýardylar, täze-täze siwilizasiýalar döreýärdi; bu zatlaryň şaýady hem men bolýardym. Birdenem bir ussa gelip meni ýerden aldy-da öz ussahanasyna getirdi. Köne stolunyň üstünde goýup meni mynjyradyp başlady.  - Ýeterlik! Meni öz günüme goý- diýip gygyrdym. Ussa bolsa: - Entek däl – diýip işini dowam edýärdi. Soňundan ol meni aýlanýan tegelek bir zada atdy. Bütin dünýä meniň üçin edil dumanly ýalydy.  - Sen näme edýäň? Men heläk bolýan-a – diýip ýuwaşjadan pyşyrdadym. Ussa şol bir diýenini gaýtalap, işini dowam edýärdi. Ol maňa şekil berip, usullyk bilen peje saldy. Men şol wagta çenli şeýle elhenç yssylyk bardyr öýdemokdym.  - Meni goýber bu ýerden. Men ýanýan- diýip gygyranyma seredenokdy, gaýtam ýuwaşjadan “entek däl” diýip gaýtalaýardy. Şeýdip men soňumyň gelenini bilip durkam pejiň gapysy açyldy. Ussa seresaplyk bilen meni aýnaň öňüne geçirdi. Seni günüňe goýsalar nähili gowy diýip pikir edýärdim. Ýöne bu soňy däl ekeni. Men sowanymdan soň ussa meni alyp reňklemäge durdy. Onuň zäherli düzümi meni eýýäm heläk edip ugrapdy: - Ýalbarýan maňa haýpyň gelsin. Meni günüme goýaý! – diýip ýalbarýardym. Ýöne ussa şol bir sözüni gaýtalady. Reňkläp bolup ol meni täzeden peje goýdy. Bu gezek öňkiň çeni-çakam däldi. Men öz ölümimiň gelenini bildim. Ýalbarýardym , haýyşt edýärdim, gygyrýardym. Ahyry çydaman agladym. Göz ýaşlarym oduň içine siňip gidýärdi. Güýjüm ýokdy. Birdenem ussaň meni çykaryp, sowarym ýaly aýnaň öňünde goýanyny duýdum.  1 sagatdan ussa gelip maňa özümi aýnada görkezdi: - Özüňe bir seret indi. - Ol-a men däl – diýip gözlerime ynanmadym. Men bolmaga haky ýokdy. Ol şeýle bir owadandy, ajaýypdy. Şonda men ussaň şeýle sözlerini eşitdim: - Ine, şu seniň hakyky bolmaly keşbiň. Haçanda men seni mynjyradanymda sendäki howany çykarmalydym, bolmasa sen çalt çişerdiň. Zäherli reňkleme seniň üçin nejis bolan bolsa-da, şonsuz bütin durkuň bilen öňki bolşuň ýaly gyzyl palçyk bolardyň, gyzgyn howurpeç bolsa seniň üçin uly synagdy. Ol seni berkitdi. Indi sen palçyk böleginden ajaýyp bulgura öwrüldiň. Indi hakyky keşbiňe girdiň. Biziň janymyzy almaýan ähli zatlar bizi güýçli edýär.

#196. Okuwçy we kartoşkaly waka .
Okuwçy mugallymyndan soraýar: - Siz şeýle parasatly ýoldaş mugallym. Hiç zadada gatyrganmaýaňyz, hemişe keýpiňiz gowy. Maňa-da şeýle bolmaga kömek ediň. Mugallym razylyk berip, okuwçysyndan kartoşka bilen şony salar ýaly gap getirmegini sorapdyr. - Eger kimdir birine gaharyň gelse, ýa-da birinden öýkeleseň şol kartoşkany alyp, bir ýüzüne öz adyňy, beýlekisine bolsa göwnüňe degen adamyň adyny ýazyp gaba sal. - Bar bolanymy şol??- diýip okuwçy sorady. - Ýok – diýip mugallym sözüni dowam etdi – Sen bu gaby mydama öz ýanyňda götermeli. Her gezek kimden gaty görseň kartoşka ýazyp içine atyber. Okuwçy razylaşdy. Wagt salym bermän geçýärdi. Gap bolsa kartoşkadan dolup agyrlaşyp başlapdyr. Ýanyňda götermek barada-ha gürrüň ýok, zaýalanyp ysy çykyp ugrapdy. Ahyry çydaman okuwçy mugallymynyň ýanyna bardy: - Muny ýanyň bilen göterip ýörmek mümkin däl, ýoldaş mugallym. Özä agyr, onsoňam zaýalanyp çüýredi. Başgarajyk zat edäýeliň. Ýöne mugallym okuwçysyna şeýle jogap beripdir: - Seniň kalbyňda-da şeýle zat bolup geçýärdä ine. Haçanda sen birine gaharlananyňda, birinden öýkeläniňde kalbyňda agyr daş peýda bolýar. Ýöne sen ony şol pursat duýaňok. Soň ol daşlar gitdigiçe köpelýär. Hereketler soňabaka endige, endik bolsa erbet gylyk-häsiýetlere öwrülýär. Bu ýük barada bolsa biz gaty çalt unudýas. Sebäbi ol hemişe ýanyň bilen götererden agyr. Men saňa bu ýagdaýy gapdaldan synlamaga şert döretdim. Indi her sapar gaharlananyňda, öýkeläňde ýa-da biriniň göwnüne degjek bolaňda öňi bilen pikir et: saňa şol daş gerekmi ýa-da ýok?!

#197. Talyp bolan garry daýza .
Günleriň birinde professor bizi täze gelen talyp bilen tanyşdyrdy. Şol wagt men egnime ýuwaşlyk bilen bir zadyň degýänini duýdum, seretsem, kiçijek, mähirlije, ýüzünden nur ýagyp duran garryja aýal maňa ýylgyryp seredip durdy: - Salam, gözel gyz, men Roza, 87 ýaşymda. Seň ýanyňda oturyp bilerinmi? Men süýşüp oňa ýer görkezdim. - Elbetde oturyň. Mümkin bolsa sizi bu ýaşdan soň biziň uniwersitetimize nämäniň getirendigini sorasam bolarmy? - Men bu ýerden baý oglany tapyp, onuň bilen maşgala bolmaga, ýagny bagtymy gözlemäge geldim- diýip ýylgyryp gözüni gypyp goýberdi. - Çynyňyzy aýdaýyň, daýza- diýip men özelendim. Roza maňa has hem ýarap başlady. Meni bu garry daýzanyň näme üçin bu ýaşdan soň okamaga gelendigi gaty gyzyklandyrýardy.  - Çynymy aýtsam men hemişe ýokary bilim alasym gelýärdi. Şonuň üçinem men ine şu ýerde.  Sapaklardan soň biz okuw naharhanasyna gitdik. Şol günden başlap 3 aýyň dowamynda bile naharlandyk. Roza geçirilýän ähli çärelerde baş rollardady. Talyplaryň hemmesi Roza bilen örän dostlukly gatnaşýardylar. Okuw möwsüminiň ahyrynda biz ony talyp şagalaňynda ýürek arzuwyny aýtmaga çagyrdyk. Münbere tarap ýöräp ugranda elindäki kagyz bölejikleri pytrap gitdi. Olary doly ýygnaman ýerine geldi-de biraz ardynjyrap söze başlady: - Biz oýun oýnamagy bes etmeýäris, sebäbi biz ulalýas. Biz ulalýas, çünki biz oýun oýnamagy goý bolsun edýäs. Siziň üstünligiňiz üçin bary-ýogy azajyk zadyňyz bar, ýagny ýaşlygyňyz we bagtyňyz. Şol sebäpli siz günde ýylgyrmaly. Size arzuw, isleg, dileg zerur. Haçanda siz arzuw etmegi bes edeniňizde-siz ölensiňiz. Biziň daş-töweregimizde şunça adama ölen, hatda olar özleriniň şeýlediginem bilmeýärler. Garrylyk bilen ulalmagyň arasynda ýer bilen gök ýaly tapawut bar. Eger siz 19 ýaşyňyzda diýip, tutuş 1 ýyllap hiç iş etmän salparyp gezip ýörseňiz onda 20 ýaşarsyňyz. Ine men hem hiç zat etmän elimi gowşuryp gezip ýörsem – 88 ýaşaryn. Ulalmagyň bolsa hiç hili kynçylygy ýok. Garramak üçin bize hiç hili zehin gerek däl. Zehin bize täze-täze zatlary açmaga, öwrenmäge gerek. Hiç zat üçin ökünmäň. Garry adamlar adatça hiç zada ökünenoklar, olar diňe bitirip bilmedik işleri üçin gaýga galýarlar.  Aýtjak sözüni soňlap, “hormat bilen Roza” diýip ýerine geçdi. Biziň hemmämiz aýdylan zatlary aňymyzda aýlaýardyk. 1 ýyldan soň Roza ýokary okuw mekdebini tamamlap, ömürboýy arzuwlan dilegine ýetdi. 1 hepdeden ol asuda ýatyp soň hem ukydan oýanmandyr. 2000 diýen ýaly talyp Rozany soňky ýoluna ugratmana geldi. Bu kiçijik, perişde ýalyjak päk ýürekli garry aýalyň bize ýol görkezendigi, durmuşda ýüregiňi diňläp kim bolasyň gelýäni we arzuwyňy tapmaga eden kömegi ählimiziň ömürbaky ýadymyzda, aňymyzda ýaşar.

#198.Durmuşyň manysy nämede? 
Günlerde bir gün okuwçy mugallymyndan: - Ýoldaş mugallym, aýtsaňyzlaň? Durmuşyň manysy nämede? - Kimiňki? – diýip mugallym geň galdy. Okuwçy biraz pikirlenip: - Umuman, adamzadyň durmuşy- diýip sorapdyr. Mugallym uludan demini alyp, soňra okuwçylara ýüzlendi: - Hany jogap bermäge synanyşyň. Olaryň biri: - Belki, söýgüdir? - Erbet däl, ýöne ömrüň soňky pursadynda “men ýaşan ömrümi manysyz ýaşamadym” diýip ynam bilen aýtmaga bir söýgi ýeterlikmi?!-diýip mugallym jogap berdi. Şonda beýleki bir okuwçy: - Meniň pikirimçe durmuşyň manysy özüňden soň asyrlara uzajak bir zady goýup gitmek. Meselem, siz ýaly mugallym- diýdi. - Eger men seni erbetlikde tanan bolsam, onda seniň şu sözleriňi men başgaça kabul ederdim. Seniň pikiriňçe , onda köp adamlar manysyz ýaşaýarlarda, şeýlemi?- diýip mugallym ýylgyrdy. Üçünji okuwçy ynamsyzlyk bilen: - Belki-de, ýoldaş mugallym, şol “manyny” gözlemelidiris? - Hany, hany –diýip mugallym gyzyklanyp ugrady – düşündir hany, näme üçin beýle pikir etdiň? - Meniň pikirimçe, eger şeýle sorag berseň, birinji bilenä anyk we gutarnykly jogaby asla tapmarsyň, hemişe ikirjiňlener ýörersiň. Ikinjiden, nähili jogap tapaýanyňda hem mydama şoňa garşy çykjak, jedelleşjek adam tapylar. Şeýdibem, bütin durmuş gözlegde geçer... - Onda – diýip mugallym ýylgyrdy – durmuşyň manysy ... ? - Ýaşamak – diýip okuwçy ynam bilen aýtdy. - Meniň pikirimçe soragyň jogaby şol bolmaly – diýdi-de mugallym sapagyň gutarandygyny mugallym okuwçylara yşarat etdi.

#199. Örän gowy! 
Bir afrikan patyşasynyň çagalykdan bile ösen gowy dosty bardy. Ol durmuşda gowy ýagdaýlar, erbet zatlar, her hili wakalar bolsa-da hemişe “örän gowy” diýip gaýtalaýar eken. Günlerde bir gün patyşa awa gidipdir. Dosty bolsa ähli gerekli ýaraglary taýýarlanda, mümkin bir ýaragy ýalňyşyp nädogry goýupdyr. Haçanda, patyşa ýaňky ýaragy alyp awa tarap atanda, onuň başam barmagy zyňlyp düşdi. Ýagdaýyň gowy däldigini aňsa-da, dosty öwrenşen sözi bolan “örän gowy” diýip gaýtalady. Patyşa bolsa muny eşidip “aý ýok bu gowa däl” diýip dostuny gözenege saldyrdy.  Aradan bir ýyl geçensoň patyşa şu ýerä howpsuzdyr diýip pikir eden ýerine awa çykypdyr. Birdenem duýdansyz ýerden ýabany adam iýiji taýpalar peýda bolup, patyşa we egindeşlerini tutup äkitdiler. Olar patyşany uzyn bir agaja baglap, ot goýberip ugranynda onuň bir barmagynyň ýoklugyny görüpdirler. Ol taýpalaryň däbi boýunça adamyň bedeninde bir ýetmezçilik bolsa onda ony iýmeýän ekenler. Şeýdip, patyşa bu beladan gutulýar. Öýüne dolanyp gelip, bir ýyl ozal bolan wakany ýadyna salyp, ynsaby oýanýar. Dostunyň ýanyna gözenege baryp:  - Sen mamla ekeniň. Meniň barmaksyz galanym örän oňat bolupdyr –başdan geçirenlerini gürrüň beripdir. - Men seni gözenege salanyma ökünýän  - Ýok. Bu örän gowy-diýip dosty jogap berdi. - Sen nämeler diýýäň dostum?! Eýsem, men seni gözenege salanym gowumy?? - Eger men gözenekde bolmadyk bolsam, onda men seň ýanyňda bolardym-diýip dosty jogap beripdir.

#200. Arzuwyň ogurlanmagyna ýol berme! 
Heniz Maksat 16 ýaşyndaka, olaryň klasyna kim ulalanda näme arzuwynyň bardygy barada düzme ýazmak tabşyryldy. Maksat bu öý işi üçin birnäçe günläp pikirlenip kösenip gezipdir. Ol haçanam bolsa bir wagt ferma gurmak arzuwynyň bardygy barada ýazypdyr. Maksat 200 gektara golaýlajak fermanyň ähli ownuk-uşak işlerine çenli suratlandyryp 7 sahypa golaý düzme ýazypdyr, mal ýatak, at ýataklaryň, iň kiçijik ýodajyklaryna çenli çeper suratlandyrypdyr. Onuň düzmesine görä fermada guruljak jaýyň meýdany 50 gektar bolmalydy. Ertesi Maksat düzmesini mugallymyna berdi. Iki günden soň mugallym düzmäni yzyna beripdir. Görse garalap ýazylan ikilik baha bilen şeýle sözler bardy:” Sapaklardan soň ýanyma gel”. Aýdylyşy ýaly sapaklary gutaransoň Maksat mugallymynyň ýanyna baryp, näme üçin düzmesiniň pes bahalanandygyny soranda, mugallymy: - Sebäbi, beýle arzuw sen ýaly oglanjyk üçin hasyl bolmajak zat. Onuň üçin saňa köp pul gerek bolar. A sende welin beýle pul asla ýok. Sen garyp maşgaladan. Sizde bu çaga arzuwyňy amala aşyrmaga hiç hili mümkinçilik ýok. Ýene-de bir aýtjak zadym öýüňe gidip başga hasyl bolaýjak düzme ýaz, men saňa has gowy baha goýaryn.  Oglanjyk öýüne gelip kakasyndan maslahat sorapdyr. Kakasy bolsa ogluna: - Oglum, bu ýerde meniň saňa kömegim degmez öýdüp gorkýan. Meniň pikirimçe, bu hökman seniň gelen netijäň bolmaly. Mende şonuň şeýledigine, ýagny şu gelen netijäň seniň üçin örän möhümdigine bolan duýgym bar- diýipdir. Maksat kakasynyň aýdan bu sözleri barada 1 hepdeläp pikire çümüp gezipdir. Ahyram ol mugallymyna şol bir düzmäni gaýtaryp: “Siz özüňiz üçin ikilik goýup bilersiňiz, men welin özüme öz arzuwymy goýýaryn” diýipdir.  Ýyllar geçýär. Okuwyny gutaryp Maksat ulalýar. Ol öz arzuw taryhyny gürrüň berip bolup, diňleýjilere garap: “Men bu taryhy aýdyp bermegimiň sebäbi, siz meniň 200 gektar bolan fermamyň içindäki 1200 m² meýdanly öýümiň içinde otyrsyňyz. Bu taryhymyň has hem gyzykly wakasy iki ýyl mundan öň tomusda bolup geçýär. Şol mekdep mugallymym 30 sany okuwçysyny bu ýere ekskursiýa getirip, meniň fermamda birnäçe gün bolup gitdiler. Gitmeziniň öň ýanynda ol maňa: “Diňle Maksat, men bu barada şu wagt aýdyp biljek. Haçanda, men siziň mugallymyňyz bolan wagtlam men ýönekeý dilde aýdylanda arzuwlaryň ogrusy bolupdyryn. Men şol wagtlar köp çagalaryň arzuwlaryny “ogurlanyma” diýseň gynanýaryn. Ýöne sen öz arzuwlaryň hasyl bolmagy ugrunda mert duranyňa bolsa ýüregimden buýsanýaryn”-diýip maňa aýtdy. Hiç haçan hiç kime öz arzuwlaryňyzy “ogurlamaga” ýol bermäň!  Size näme diýselerem diňe öz ýüregiňizi diňläň!!

#201. Daýhan we mekgejöwen. 
Bir gezek habarçy daýhandan ýokary hilli hasyllylygy bilen ýylyň-ýylyna ýeňiş gazanýan mekgejöweniň syry barada aýtmagyny haýyşt edipdir. Daýhan bolsa bu ýerde hiç hili syryň ýokdugyny, diňe hasylynyň iň gowy tohumlaryndan goňşularyna berýändigini aýdypdyr.  -Näme üçin ony goňşularyňyza paýlaýaňyz? Eýsem bolsa olaram siz ýaly gowy hasyl ösdürip-ýetişdirip siz bilen bäsdeş bolup bilmezmi? -Görýäňizmi?-diýip, daýhan ýylgyrypdyr- Şemal öwsende meniň mellegimdäki tohumlar olaryň mellegine barýar we tersine olardan meniň mellegime geçýär. Eger-de goňşularyň hasyl tohumlary erbet bolsa, onda meniň mellegimdäki hasyllaryň hili peseler. Galanam her kimiň öz yhlas bilen seredişine bagly-diýip daýhan aýdypdyr. Şeýle ýagdaý her adamyň durmuşynda-da bolup biler. Eger kimde-kim öňe gidiji, üstünlige eýe bolmak islese ýanyndakylara ýardam etmeli, olara üstünlige ýetmäge kömek bermeli. Sebäbi daşyňdaky adamlar näçe gowy bolsalar, şonçada seň özüňe gowy bolar. Çünki bu dünýäde biziň hemmämiz biri-birimiz bilen bagly.